<?xml version="1.0" encoding="utf-8"?>
<feed xmlns="http://www.w3.org/2005/Atom">
    <title>Kirikiri</title>
    <link href="https://aethralis.github.io/kirikiri/feed.xml" rel="self" />
    <link href="https://aethralis.github.io/kirikiri" />
    <updated>2020-10-22T23:43:43+03:00</updated>
    <author>
        <name>- - -</name>
    </author>
    <id>https://aethralis.github.io/kirikiri</id>

    <entry>
        <title>Prussaka saatus</title>
        <author>
            <name>- - -</name>
        </author>
        <link href="https://aethralis.github.io/kirikiri/prussaka-saatus-2.html"/>
        <id>https://aethralis.github.io/kirikiri/prussaka-saatus-2.html</id>
            <category term="Soorollide elukool"/>
            <category term="Lood"/>
            <category term="Iraak ja islam"/>
            <category term="Film ja teater ja liikumine"/>

        <updated>2020-10-22T23:43:43+03:00</updated>
            <summary>
                <![CDATA[
                        <img src="https://aethralis.github.io/kirikiri/media/posts/981/insect_house_hibernate_wood.jpg" alt="" />
                    TAUFIQ al-HAKIM Egiptuse draamakirjanik Taufiq al-Hakim on esitanud oma sünniaastaks erinevaid numbreid - 1898, 1902 või 1903 aasta 9. oktoober. Selle kaheldava sünniaja ja surmaaasta 1987 vahele mahub tema hiilgav karjäär tänapäeva egiptuse araabia ühe tunnustatuima kirjaniku ning draama pioneerina, kelle loomingus on erinevail andmeil&hellip;
                ]]>
            </summary>
        <content type="html">
            <![CDATA[
                    <img src="https://aethralis.github.io/kirikiri/media/posts/981/insect_house_hibernate_wood.jpg" alt="" />
                <p>TAUFIQ al-HAKIM</p>
<hr>
<p>Egiptuse draamakirjanik Taufiq al-Hakim on esitanud oma sünniaastaks erinevaid numbreid - 1898, 1902 või 1903 aasta 9. oktoober. Selle kaheldava sünniaja ja surmaaasta 1987 vahele mahub tema hiilgav karjäär tänapäeva egiptuse araabia ühe tunnustatuima kirjaniku ning draama pioneerina, kelle loomingus on erinevail andmeil 70-100 lühemat või pikemat näidendit. Küsimusele, kas Egiptuses üleüldse leidub tõsiseltvõetavat tänapäevast teatrit, tuleb vastata “jah” just siinkäsiteldava isiku panuse tõttu, millega tuleb arvestada igal uuel araabia keeles kirjutaval dramaatikul. Pärast Kairo juurakõrgkooli lõpetamist 1925 siirdus Taufiq al-Hakim Pariisi õppima, kuhu ta jäi aastani 1928. Seal, kirjanike ja teatraalide seltskonnas, kujuneski tema veendumus oma kirjanikukutsest.</p>
<figure class="post__image"><img loading="lazy"  src="https://aethralis.github.io/kirikiri/media/posts/981/tawfiq-al-hakim-afp-getty-images_1_0-2.jpg" sizes="(max-width: 48em) 100vw, 768px" srcset="https://aethralis.github.io/kirikiri/media/posts/981/responsive/tawfiq-al-hakim-afp-getty-images_1_0-2-xs.jpg 300w ,https://aethralis.github.io/kirikiri/media/posts/981/responsive/tawfiq-al-hakim-afp-getty-images_1_0-2-sm.jpg 480w ,https://aethralis.github.io/kirikiri/media/posts/981/responsive/tawfiq-al-hakim-afp-getty-images_1_0-2-md.jpg 768w ,https://aethralis.github.io/kirikiri/media/posts/981/responsive/tawfiq-al-hakim-afp-getty-images_1_0-2-lg.jpg 1024w ,https://aethralis.github.io/kirikiri/media/posts/981/responsive/tawfiq-al-hakim-afp-getty-images_1_0-2-xl.jpg 1360w ,https://aethralis.github.io/kirikiri/media/posts/981/responsive/tawfiq-al-hakim-afp-getty-images_1_0-2-2xl.jpg 1600w"  alt="" width="730" height="411"></figure>
<p>Egiptusesse tagasi tulles algas tema B. Brechti, M. Maeterlincki ja B. Shaw vaimust kantud loomingutegevus, milline esimeseks päädis autobiograafilise romaaniga <i>‘Awdat ar-Ruh</i>, “Hinge tagasitulek” (1933). Taufiq al-Hakim pidas ennast religioosseks kirjanikuks, ehk siis muslimiks, kelle usk ulatub kõrgemale sektantlikust fanatismist. Näidendi vorm oli tema jaoks vaid vahendiks oma filosoofilis-metafüüsiliste vaadete väljendamisel. Araablased ise nimetavad oma Taufiq al-Hakimi “araabia Shakespeare‘iks”, ning tõepoolest, tema näidendite teemad ja lähenemine dramaatilisele ainesele on sedasorti, mida võiks kutsuda “klassikaliseks.” Taufiq al-Hakim on oma näidenditele ammutanud inspiratsiooni Piiblist - “Tark Saalomon” (1943), “Ülemlaul” (1940); vanakreeka kirjandusest ja mütoloogiast - “Praxagoras” (1936, Aristophanese komöödia <i>Naised rahvakoosolekul</i> töötlus), “Pügmalion” (1942), “Kuningas Oidipus” (1949); vana-egiptuse mütoloogiast- “Isis” (1955); islami ajaloost - “Muhammad” (1936, ülipikk näidend prohveti eluloo teemadel) ning <i>Tuhandest ja ühest ööst</i>- “Shahrazad” (1934). Peale nende ka hulk tänapäevaseid või filosoofilisi näidendeid- “Koopa rahvas” (1933- tema läbimurdeteos dramaatikuna) - kristliku “seitsmemagaja” legendi töötlus, millises 300 aastat maganud noorukid taas üles ärgates leiavad end olevat uue aja jaoks tarbetud “pühakud”.</p>
<p>Tema dramaatiliseks meistriteoseks peetakse aga üldiselt 1962 ilmunud näidendit “Oo puuronija!”, millega Taufiq al-Hakim introdutseeris kaasaegsesse araabia kirjandusse absurditeatri zanri. Näidend kujutab endast egiptuse folkloori tsiteerivat Aadama ja Eeva paradiisiloo sümbolistlik-sürrealistlikku tõlgendust, milles üks abielumees pürib jantlikul kombel “elu ja loovuse allikate” poole. Kaasaegses Egiptuses rajas just Taufiq al-Hakimi eeskuju üsna mõjuka egiptuse absurditeatri koolkonna (teisi esindajaid: Abdel-Moneim Salim, Alfred Faraj jt.), millisest aga paraku väljaspool Egiptust palju ei teata. Pole vaja lisadagi, et see koolkond käib E. Ionesco ja S. Becketti eeskuju järele. Taufiq al-Hakim on lisaks ka kahe “science-fiction” zanris näidendi autor. Absurdihõnguliste näidendite hulka kuulub ka siineestindatu, milline muide oli ka üks esimesi Taufiq al-Hakimi inglise keelde tõlgitud näidenditest, tõlkija Denys Johnson-Davies (<i>Fate of a Cockroach, Four plays of freedom</i>, London: Heinemann 1973). Peale venekeelsete tõlgete on olemas niisiis ka inglise (umbes 20 näidendit ühtekokku), prantsuse, rootsi jt. omi.</p>
<p>Kirjutamise kõrval on Taufiq al-Hakim töötanud veel Egiptuse haridusministeeriumis (1934-39), sotsiaalministeeriumis (1939-43), olnud kaastööline ajalehele <i>Ahbār al-Yawm</i>, Egiptuse Rahvusraamatukogu direktor (alates 1951), austatud kirjandusauhindadega ja mitmete ühingute liige. Aastal 1963 rajati Kairos temanimeline teater; 1946 aastal ta abiellus, kuigi oli tuntud misogüünina, mis avaldub pisut ka “Prussaka saatuses”. Tal on kaks last.</p>
<p>Mõningaid märkusi veel käesoleva näidendi eestinduse kommentaariks. Näidendi originaalpealkirjaks on <i>Masir Sarsār</i>. Sarsar või sursur märgib Egiptuses tavalist prussakalist <i>Blatta Aegyptiaca</i>, kuna aga eesti keeles vastavat putukat tähistav sõna puudub, on see tõlgitud meile tuttavamaks <i>Blatella Germanica</i>' ks (araabia verb sarsara tähendabki “siristama” ning “siristaja" iseenesest on ju ka üks prussakaline). Leheküljel 16 esinev “prussaka laul” on oma žanri poolest araabia traditsioonis tuntud süüria päritoluga laulustiil <i>layali </i>, mille algussõnad <i>ya layli, ya ‘ayni</i>, “oo mu öö, oo mu silmad,” viitavad lauliku armsamale, seega on tegemist armastuslauluga. Autori eessõna sellele näidendile on ära jäetud. Selles autor arutleb selle näidendi zanrimääratluse üle ja võrdleb seda oma teiste näidenditega. Taufiq al-Hakimi teine ingliskeelde tõlkija W. M. Hutchins määratleb käesoleva näidendi zanri kui “modern domestic comic tragedy” (<i>Plays, Prefaces and Postscripts Of Tawfiq Al-Hakim</i>, Three Continents Press 1984, p. 345)</p>
<p>Tõlkija</p>
<p>---<br>PRUSSAKA SAATUS <i>Salongikomöödia kolmes vaatuses</i><br>ESIMENE VAATUS<br>Prussakas kuningana<br>(Tegevuspaik on avalik väljak... seda muidugi prussakate pilgu läbi... sest tõeliselt ja tegelikult väljak ei ole muud kui vannitoa põrandakivid tavalises korteris.. Ja selle väljaku eesosas kõrgub massiivne sein, mis pole muud kui vanni välimine osa.. On ööaeg... prussakate pilgu läbi on päev... Sest see, mida me peame valguseks, pimestab nende silmanägemist ja paneb nad peitu pugema või magama... Alguses pole öö veel täiesti saabunud, mis tähendab, et prussakate päev on just koitmas... Kuningas seisab tarmukalt nurgas oleva augu juures, võibolla oma lossi väravas... Ja hüüab kuningannale, kes magab lossis.)<br>KUNINGAS: Tõuse, ärka üles! Varsti on aeg tööle hakata.<br>KUNINGANNA: (Seest) Päev ei ole veel koitnud. Pime on ikka veel!<br>KUNINGAS: Kohe koidab.<br>KUNINGANNA: Kas päevapaiste pimestav sära on täiesti kadunud?<br>KUNINGAS: Kohe kaob.<br>KUNINGANNA: Kuni ta ei ole täiesti kadunud ja öö ei ole täiesti koitnud. Jäta mind rahule ja ära väsita mind!<br>KUNINGAS: Milline laiskus!.Milline laiskus!<br>KUNINGANNA: (ilmub välja) Ma ei maganud.. Sa pead meeles pidama, et ma pean tegema igal hommikul make-upi ja ennast korrastama!<br>KUNINGAS: Make-up ja enese korrastamine! Ahh. Kui kõik naised oleksid nagu sina, siis ma karjuksin kõikidele meestele: Appi!<br>KUNINGANNA: Mina olen kuninganna. Ära unusta, et ma olen kuninganna!<br>KUNINGAS: Ja mina olen kuningas.<br>KUNINGANNA: Mina olen nagu sinagi, samasugune. Meie vahel pole mingit erinevust.<br>KUNINGAS: Üks erinevus on.<br>KUNINGANNA: Mis erinevus, palun väga?<br>KUNINGAS: Vurrud.<br>KUNINGANNA: Minul on vurrud nagu sinulgi on vurrud.<br>KUNINGAS: Jah. Aga minu vurrud on pikemad kui sinu vurrud.<br>KUNINGANNA: See erinevus ei ole märkimisväärne.<br>KUNINGAS: See ainult tundub sulle nii.<br>KUNINGANNA: Pigemini tundub see sulle endale. Sinu haiglane kujutlusvõime on see, mis maalib sulle olematuid erinevusi sinu ja minu vahel.<br>KUNINGAS: See erinevus on olemas. Seda näeb igaüks, kel on silmad nägemiseks. Ja kui sa mind ei usu, siis küsi Peaministrilt, Peapiiskopilt või Teaduste Akadeemia presidendilt, kõigilt neilt suurepärastelt härradelt, kes kuuluvad õukonda.<br>KUNINGANNA: Mis õukonda?<br>KUNINGAS: Ei mingit lõmpsimist, palun! Ma olen kasvava tendentsiga tähele pannud, et sa üritad pidevalt kahandada minu väärikust.<br>KUNINGANNA: Sinu väärikust?<br>KUNINGAS: Ja minu võimu. Sa üritad pidevalt vähendada minu võimu.<br>KUNINGANNA: Sinu võimu! Sinu võimu kelle üle? Igal juhul mitte minu üle. Sina pole mitte millegi poolest minust parem. Sa ei toida mind ega jooda mind. Oled sa mind kordagi toitnud? Mina toidan ennast ise. Nagu sinagi ennast. Kas sa eitad seda?<br>KUNINGAS: Prussakate kuningriigis pole olemas kedagi, kes toidaks teist.. Iga prussakas püüdleb ise oma ninaesise poole.<br>KUNINGANNA: Sel juhul olen ma vaba ja iseseisev?<br>KUNINGAS: Ja kes ütles, et sa pole vaba?!<br>KUNINGANNA: Jäta siis minu asjad rahule. Mina otsustan selle, kunas töötan ja puhkan, kunas magan ja üles ärkan.<br>KUNINGAS: Sa oled kindlasti. Aga sinu esimese leedi ametikoht nõuab, et sa oleksid hea eeskuju.<br>KUNINGANNA: Hea eeskuju kellele?<br>KUNINGAS: Kodanikele muidugi.<br>KUNINGANNA: Kodanikele? Kus need kodanikud veel on? Mina pole oma eluaja jooksul näinud sinu ümber kedagi teist peale nende kolme: Peaminister, Peapiiskop ja õpetatud Teaduste Akadeemia President.<br>KUNINGAS: Sellest piisab. Sest see on koorekiht, ühiskonna eliit.<br>KUNINGANNA: Kuid sinu kuninga väärikus kindlasti nõuab, et sinu ümber koguneks rahvas.<br>KUNINGAS: Ära unusta meie rahva eripära! Meie ei ole nagu need väikesed olendid, keda kutsutakse “sipelgateks,”.. need, kes kogunevad massidena pidevalt kokku iga tühja asja pärast.<br>KUNINGANNA: Ära tuleta mulle sipelgaid meelde! Kuningas nagu sina, kes sa väidad endal olevat väärikust ja võimu, ei tea kuidas lahendada sipelgate probleemi!<br>KUNINGAS: Sipelgate probleem! Ah. Ah!<br>KUNINGANNA: Ah. Ah. Kas see on kõik, mis sul öelda on?<br>KUNINGAS: Mis sulle nüüd siis sipelgad meelde tõi?<br>KUNINGANNA: See, et nad on meile alaliseks ohuks. Kuninganna nagu mina. minu positsiooni, minu ilu, elegantsi ja glamuuriga värisen käies igal sammul hirmust, et mu jalg libastub ja ma kukun selili. ja häda mulle, kui ma kukun selili, sest kibekärmelt olen ma suurepärane saak sipelgate massidele.<br>KUNINGAS: Ole siis ettevaatlik, et sa ei kukuks selili!<br>KUNINGANNA: Kas see on kogu su lahendus?!<br>KUNINGAS: Kas sa tahad lahendust ööl ja päeval muistsele probleemile, muistsemale kui igavik?<br>KUNINGANNA: Siis ole vait ja ära kelgi oma vurrude pikkusega!<br>KUNINGAS: Palun sind. Ära kõnele kuningaga sellisel toonil!<br>KUNINGANNA: Kuningas! Ma tahaksin teada, kes tegi sind kuningaks?<br>KUNINGAS: Mina ise tegin ennast.<br>KUNINGANNA: Ja mis sidemed ja abinõud tõid sind troonile ja istutasid su kuninga istmele?!<br>KUNINGAS: Sidemed ja abinõud? Sa oled rumal, vabandust väga.<br>KUNINGANNA: Ma tunnistan, et olen tõesti rumal selles küsimuses.<br>KUNINGAS: Missugused sidemed ja missugused abinõud, proua? Lugu oli sellest kõigest lihtsam. Ärkasin ühel hommikul ja vaatasin oma nägu peeglist. täpsemalt veeloigust rentsli lähedal. sa tead ju seda rentslit hästi. Selle juures me esimest korda kohtusime. Kas sa mäletad?<br>KUNINGANNA: Muidugi mäletan. Aga mis seos on rentsli, sinu näo ja trooni vahel?<br>KUNINGAS: Kannata natuke ja sa saad aru. Ütlesin sulle, et ma vaatasin oma nägu peeglist, seda teed sina muidugi iga päev ja võibolla iga tund, et ikka kindel olla oma näo ilu suhtes.<br>KUNINGANNA: Me rääkisime praegu sinu näost. Räägi ja ära kaldu teemast kõrvale.<br>KUNINGAS: Ütlesin sulle, et vaatasin oma nägu peeglist. see oli muidugi kogemata. puhas juhus. see ei juhtunud tahtlikult, ma vannun sulle.<br>KUNINGANNA: Pole oluline. Sa vaatasid oma nägu rentslist. Ning mida sa avastasid?<br>KUNINGAS: Ma avastasin midagi, mis hämmastas mind ja täitis mind...<br>KUNINGANNA: Masendusega.<br>KUNINGAS: Ei, hoopis imetlusega...<br>KUNINGANNA: Imetlusega mille üle?<br>KUNINGAS: Minu vurrude pikkuse üle. Ma tõusin otsemaid püsti ja kutsusin kõiki prussakaid üles võrdlema oma vurrusid minu vurrudega. Ja siis selgus, et minu vurrud olidki kõige pikemad, ja ma sain kuningaks kõigi teiste üle.<br>KUNINGANNA: Nad võtsid su väljakutse vastu?<br>KUNINGAS: Ei. Nad möönsid seda mulle otsekohe öeldes, et neil pole aega vurrude võrdlemiseks.<br>KUNINGANNA: Ja sellega sa said automaatselt Tema Majesteediks!<br>KUNINGAS: Loomulikult.<br>KUNINGANNA: Ja kas nad ütlesid sulle, mis on sinu eelisõigused?<br>KUNINGAS: Ei..<br>KUNINGANNA: Ja kas nad ütlesid, mis on nende kohustused sinu suhtes?<br>KUNINGAS: Ei. Nad ütlesid ainult, et niikaua kui mind minu tiitel rõõmustab ja auaste võlub, võin ma teha, mis mulle meeldib. Ja niikaua kui see kõik ei maksa neile midagi ega nõua neilt minu toitmist, pole nende poolt mingit takistust, et ma kutsun end millise nimega iganes. Siis nad lahkusid ja kõik nad läksid oma teed, endale ninaesist otsima...<br>KUNINGANNA: Aga kuidas mina sain kuningannaks?<br>KUNINGAS: See on täiesti loogiline.. Kuna mina olin kuningas ja sina proua, keda ma armastasin ja kellega koos elasin. paratamatult said sa kuningannaks.<br>KUNINGANNA: Aga Peaminister?Kuidas tema sai peaministriks?<br>KUNINGAS: Tema anded tõstsid ta peaministripostile.. Nagu minu anded tõstsid mind troonile.<br>KUNINGANNA: Sinu annet me teame, see on sinu vurrude pikkus. Aga milles seisneb Peaministri andekus?<br>KUNINGAS: Tal on tähelepanuväärne võime tõstatada komplitseeritud probleeme ja ebameeldivate sõnumite edastamine.<br>KUNINGANNA: Ja peapiiskop. mis on tema anded?<br>KUNINGAS: Tema jutt, mille mõttest pole võimalik aru saada.<br>KUNINGANNA: Aga Teaduste Akadeemia president?<br>KUNINGAS:Tema veidrad tedmised asjadest, mis ei eksisteeri mujal, kui ainult tema peas.<br>KUNINGANNA: Ja mis ajendas sind neid välja kannatama?<br>KUNINGAS: Paratamatus. Ma ei leidnud kedagi muud peale nende kes oleks tahtnud minu läheduses olla. Neile oli vaja kedagi, kellele oma tobedat juttu rääkida. ja minul oli vaja lähikondlasi, kes kutsuksid mind Tema Majesteediks.<br>KUNINGANNA: Kõik see sündis sinu vurrude pikkuse pärast!<br>KUNINGAS: Ja kas mina olen süüdi?! Ma olen sündinud niisugusena.<br>KUNINGANNA: Võibolla leidub keegi, kellel on sinust pikemad vurrud, kuid kes pole mõelnud, et ta võiks olla kuningas.<br>KUNINGAS: Väga võimalik. Aga mina mõtlesin.<br>KUNINGANNA: Rumal mõte igatahes.<br>KUNINGAS: Mida sina kah taipad? Sina ei saa mitte millestki aru.<br>KUNINGANNA: Mina saan rohkem aru kui sina.<br>KUNINGAS: Sa oled rumal ja häbematu prussakas!<br>KUNINGANNA: Ja sina oled prussakas, kes...<br>KUNINGAS: Hss..Pss. Peaminister tuleb!<br>KUNINGANNA: Ole siis eneseväärikas ja kohtle mind austavalt.<br>KUNINGAS: Kuulen ja kuuletun, Teie Majesteet.<br>KUNINGANNA: Jah, just! Mehed nagu sina ei austa muid kui neid, kes võitlevad ise oma õiguste eest.<br>(Peaminister tuleb hädaldades)<br>PEAMINISTER: Oo, kõrgus kuningas!Appi, oo mu kõrgus kuningas!<br>KUNINGAS: Mis uudist?<br>PEAMINISTER: Õnnetus! Suur õnnetus, oo kõrgus!<br>KUNINGAS: Oh Issand Jumal! Ma ütlesin sulle, et tema hobiks on kurbade uudiste toomine. Jah? Meie uudis. Paita meie kõrvu!<br>PEAMINISTER: Minu poeg, oo kõrgus. Minu ainuke laps.<br>KUNINGAS: Mis temaga on?<br>PEAMINISTER: Läks oma varajases nooruses! Suri oma elukevadel ja lapseea õitsengus. Tapeti..Tapeti..<br>KUNINGAS: Tapeti? Kuidas? Ja kes on tapja?<br>PEAMINISTER: Sipelgad.<br>KUNINGAS: Jälle sipelgad?<br>KUNINGANNA: Kas näed? Sipelgad. sipelgad!<br>PEAMINISTER: Jah, oo mu kõrgus. Sipelgad. Ei keegi muu kui sipelgad...<br>KUNINGAS: Ah need sipelgad! Jutusta, mis juhtus..<br>PEAMINISTER: Juhtus see, mis juhtub alati..<br>KUNINGAS: Üksikasjalikumalt!<br>PEAMINISTER: Minu poeg kõndis, nagu harilikult mööda seina, lihtsalt jalutas oma lõbuks.. nagu igaüks tema aastates. See oli täiesti süütu jalutuskäik. Sest mina tean oma poja iseloomu väga hästi. Sest ta on erakordselt tõsine. ega kaldu armuvallatustele, hulljulgusele ega tühjadele ajaviidetele..<br>KUNINGAS: Mis see siia puutub? Mis juhtus?<br>PEAMINISTER: Tema jalg vääratas ja ta kukkus maha.. kukkus selili muidugi.. Ja ta ei suutnud ringi pöörata ega tõusta jalgadele. Ja siis märkasid teda sipelgad. nad tulid salkade ja armeedena, piirasid ta ümber ja võtsid talt hinge ning tassisid ta oma linnadesse ja küladesse.<br>KUNINGANNA: See on õudne! Tõeline õnnetus..<br>PEAMINISTER: Suurim õnnetus, oo Kõrgus. Rahvuslik õnnetus.<br>KUNINGAS: Ma tunnen kaasa.. Aga ärge paluge minult, et ma kuulutaksin välja üldise leina.<br>PEAMINISTER: Ma ei palu leina kuulutamist, oo mu Kõrgus.<br>KUNINGAS: See on väga mõistlik.<br>PEAMINISTER: Ma ainult kuulutan, et minu poja õnnetus on kogu meie rahva õnnetus.<br>KUNINGAS: Kogu rahva? Sinu poja surm?<br>PEAMINISTER: Pigemini selline sipelgate vaenutegevus meie kõigi vastu.<br>KUNINGANNA: (Peaministrile) Ta saab väga hästi aru, mida te mõtlete. Aga ta eirab seda.. ja pöörab asja isiklikuks, sest ta ei tegele ise selle lõpliku lahendamisega, mida avalikkus temalt ootab.<br>KUNINGAS:Mida sa räägid? Kas sa tahad mind süüdistada minu ametikohustuste mitte täitmises?<br>KUNINGANNA: Ma ei süüdista sind. Ma ainult juhin su tähelepanu paratamatusele leida lahendus sipelgate probleemile.<br>KUNINGAS: Kas sipelgate probleem on uus probleem? Öelge, härra Peaminister.<br>PEAMINISTER: Ei ole, kõrgus.<br>KUNINGAS: Te teate siis, et see ei ole uus ja et see on muistne probleem, iidseim kui igavik...<br>PEAMINISTER: Kindlasti, mu kõrgus.<br>KUNINGAS: Meie kasvasime..., kasvasid üles meie isad ja meie vanaisad ja meie vanaisade vanaisad ja see oli olemas.<br>PEAMINISTER: Õige, mu kõrgus.<br>KUNINGAS: Kuna see kõik on teile teada: Miks siis peaksin mina täna püüdma seda lahendada?Miks tahab pime juhus, et mina, erinevalt kõigist isadest ja vanaisadest enne mind, oleksin ainuke ja esimene üritaja, kellel tuleb lahendust otsida?!<br>KUNINGANNA: Sest ükski, kes on olnud enne sind, pole olnud võlutud oma vurrude pikkusest ega üritanud saada kuningaks.<br>KUNINGAS: Sina ole vait!<br>KUNINGANNA: Kontrolli oma keelt!<br>KUNINGAS: (läbi hammaste) Oo. Teie Majesteet!<br>KUNINGANNA: Jah. Viisakate sõnadega pead sa minuga rääkima.<br>KUNINGAS: Ja kogu oma viisakuses mulle meeldiks sinult küsida, kust sa tead, et enne mind pole olnud ühtegi prussakat, kes poleks tahtnud saada kuningaks?!<br>KUNINGANNA: Sest selline idee ei saa võrsuda kellelgi teisel kui sinusugusel.<br>KUNINGAS: Minusugusel?<br>KUNINGANNA: Jah. Sest sa oled mu abikaasa ja ma tunnen sind väga hästi.<br>KUNINGAS: Pane tähele palun, et me ei ole enam kahekesi. pealegi ma tegelen nüüd riigiasjadega.<br>KUNINGANNA: Palun tegele siis oma riigi asjadega!<br>KUNINGAS: Rääkige, härra Peaminister.<br>PEAMINISTER: Enne teid, kõrgus, me elasime barbaarsuse ja primitiivsuse ajastus. Meil ei olnud ei kuningat ega peaministrit. Ning siis tulite teie ja tõusite troonile oma suurepärase organiseerimisvõime ja intelligentse aatlemisega.<br>KUNINGAS: Kas mulle on omane suurepärane organiseerimisvõime ja intelligentne aatlemine?<br>PEAMINISTER: Kahtlemata, oo mu kõrgus.<br>KUNINGAS: Öelge seda ka Tema Majesteet Kuningannale!<br>KUNINGANNA: Tema Majesteeti huvitavad ennekõike tegelikud tulemused.. Ma tahan näha selle organiseerimisvõime ja aatlemise vilju. Palun andke meile lahendus sipelgate probleemile!<br>KUNINGAS: Palun, oo Peaminister.. Soovitage midagi!<br>PEAMINISTER: Teie arvamus on ka minu arvamus, oo kõrgus.<br>KUNINGAS: Jah. Aga teie peate esimesena väljendama oma arvamust, olgu ta või ebakompetentne. Ja mina heidan selle peale oma pilgu.<br>PEAMINISTER: Ma pean väljendama oma arvamust?<br>KUNINGAS: Jah. millist iganes. rääkige. kiiresti. See on teie ametikohustus, väljendada oma arvamust. Ja mina naeran selle välja.<br>KUNINGANNA: Võibolla väljendab ta mõistlikku arvamust.<br>KUNINGAS: Ma ei usu. Ma tean tema arvamusi.<br>KUNINGANNA: Aga miks siis määrasid ta peaministriks?<br>KUNINGAS: Mina ei määranud teda. Ma olen sulle öelnud tuhat korda, ma ei määra kedagi. Tema oli see, kes määras iseend. ja mina võtsin ta vastu. sest tal ei olnud võistlejaid.<br>PEAMINISTER: Mina olin nõus ilma palgata...<br>KUNINGAS: Rääkige tõsiselt, Peaminister, ja ärge raisake riigi aega!<br>PEAMINISTER: Mul tuli üks idee. Ma arvan, et me suudaksime hävitada sipelgad nende endi relvaga.<br>KUNINGAS: Ja mis see nende relv on?<br>PEAMINISTER: Armeed. Sest nemad ründavad meid hiiglaslike armeedega..ning siis, kui meie suudame samuti ühineda ja koguneda suurel arvul, siis on meil lihtne neid rünnata, laiali paisata ja lömastada nad oma jämedate jalgadega.<br>KUNINGAS: Tobe idee.<br>KUNINGANNA: Miks sa naeruvääristad enne, kui oled üldse arutanud?<br>KUNINGAS: See on selgesti vastuvõetamatu ja ebamõistlik.<br>KUNINGANNA: Kõigepealt julgusta teda rääkima ja siis alles vaidle temaga.<br>KUNINGAS: Ma julgustasin teda ja vaidlesin temaga. Rääkige. Öelge mulle, kui suur on prussakate armee, mille te sooviksite kokku koguda?<br>PEAMINISTER: Kakskümmend tükki. kakskümmend prussakat kokku kogutuna suudavad tallata ja hävitada terve kolonni sipelgaid, isegi küla, rohkem. isegi linna.<br>KUNINGAS: Selles pole mingit kahtlust aga. Kas kunagi on juhtunud kogu meie rahva pikas ajaloos, et kakskümmend prussakat kogunevad ühte kolonni?<br>PEAMINISTER: Ei ole juhtunud. Aga me üritame.<br>KUNINGAS: Kuidas me üritame? Meie pole mitte milleski sipelgate sarnased. Sest sipelgad oskavad moodustada kolonne. Aga meie, prussakad, ei oska moodustada.<br>PEAMINISTER: Võibolla õppimise ja treenimisega abil?<br>KUNINGAS: Ja kes õpetab ja treenib?<br>PEAMINISTER: Me otsime kellegi, kes sellega tegeleks.<br>KUNINGAS: Kena lugu küll! Me lõpetamegi niimoodi õpetaja ja treeneri otsimisega! Öelge mulle. Kui me leiame selle õpetaja ja treeneri. Mitu prussakate põlvkonda läheb mööda prussakate õpetamisel ja treenimisel, kuni nad hakkavad käima kolonnides?<br>PEAMINISTER: Sedalaadi teadmised, oo kõrgus, ei kuulu minu kompetentsi.. Mina ainult avaldasin oma arvamuse tegevusplaani suhtes.. Teiste asi on kõnelda üksikasjadest.<br>KUNINGAS: Kes need teised on? Näiteks?<br>PEAMINISTER: Õpetatud Teaduste Akadeemia president näiteks. Temalt saab küsida nende üksikasjade kohta.<br>KUNINGANNA: Tal on õigus. Need on asjad, millest armastab rääkida õpetatud Teaduste Akadeemia president.<br>KUNINGAS: Aga kus on õpetatud Teaduste Akadeemia president?<br>PEAMINISTER: Vaatame kohe, oo kõrgus.<br>KUNINGAS: Vaadake ja tooge ta siia. Me ootame. (Vaevalt jõuab Peaminister minema hakata, kui ilmub õpetatud Teaduste Akadeemia president ähkides...)<br>PEAMINISTER: (Teaduste Akadeemia presidendile) Suurepärane! Me olime just teid kutsumas.. Meie kõrgus kuningas tahtis teid ühe tähtsa asja pärast...<br>TEADUSTE AKADEEMIA PRESIDENT: Hüva!<br>PEAMINISTER: Meie kõrgus kuningas räägib teile kohe.<br>KUNINGAS: Rääkige parem ise talle.<br>PEAMINISTER: Kas ma kannan talle ette kogu asja...<br>KUNINGAS: Jah. ja kiiresti.<br>PEAMINISTER: See asi on sipelgate probleem.<br>TEADUSTE AKADEEMIA PRESIDENT: Mis selle sipelgate probleemiga siis on?<br>PEAMINISTER: Me tahame sellele lõplikku lahendust.<br>TEADUSTE AKADEEMIA PRESIDENT: Ja mis mina siia puutun? See on poliitiline probleem.. Selle lahendamine on teie kompetentsis peaministrina. ja meie kõrguse kompetentsis kuningana.<br>PEAMINISTER: Poliitiline probleem?<br>TEADUSTE AKADEEMIA PRESIDENT: Igal juhul on see muistne probleem. See ei kuulu teaduse ega teadlaste valdkonda.<br>KUNINGAS: Aga Peaminister muutis selle probleemi teaduslikuks. Sest ta tahab õpetada prussakaid käima kolonnides.<br>TEADUSTE AKADEEMIA PRESIDENT: See ei ole iialgi võimalik.<br>PEAMINISTER: Aga ta peab olema. Sest me ei või jätkata niimoodi igavesti, et meid jäävad ründama sipelgad ja meie ei suuda neid tagasi tõrjuda.<br>KUNINGANNA: Peaministril on õigus. Peab mõtlema tõsiselt selle ohu üle.<br>TEADUSTE AKADEEMIA PRESIDENT: Ja mida selles asjas minult oodatakse?<br>KUNINGANNA: Teaduslikku tuge. Lootused on seotud nüüd teadusega.<br>TEADUSTE AKADEEMIA PRESIDENT: Määratlege täpselt, mida minult vajatakse! Mida minult vajatakse, eksaktselt määratletud kujul? Teaduses tuleb vältimatult eksaktselt määratleda.<br>KUNINGANNA: Määratlege talle, Peaminister.<br>PEAMINISTER: Te teate, et sipelgad ründavad meid armeedega. Ning kui meie suudaksime samuti mobiliseerida kahekümnese armee, või kasvõi kümnesegi ja prussakad ründaksid neid kõiki korraga, siis me suudaksime purustada nende külasid ja linnu...<br>TEADUSTE AKADEEMIA PRESIDENT: Mobiliseerige siis kümme prussakat!<br>PEAMINISTER: Ja kes nad mobiliseerib?<br>TEADUSTE AKADEEMIA PRESIDENT: Teie ja meie kõrgus Kuningas. See on teie asi.<br>KUNINGAS: Meie asi?<br>TEADUSTE AKADEEMIA PRESIDENT: Muidugi. Kui kuningas ei suuda käskida kokku koguneda kümnel prussakal, siis mis võim on üldse kuningal?<br>KUNINGAS: Tuleb välja, et te elate pimeduses, õpetatud Teaduste Akadeemia president!<br>PEAMINISTER: Probleem on selles, kuidas koguda need prussakad kokku?<br>KUNINGAS: Öelge talle. Öelge talle!<br>KUNINGANNA: Teavitage meid, Teaduste Akadeemia president. Kas te olete kunagi varem näinud kümmet prussakat ühte kohta kokku kogunenuna?<br>TEADUSTE AKADEEMIA PRESIDENT: Jah. Olen näinud korra. Väga kaua aega tagasi. Oma teadlasetee koidikul. Rohkesti prussakaid oli kogunenud öösel kööki tomatitüki ümber.<br>KUNINGANNA: Tomat...<br>TEADUSTE AKADEEMIA PRESIDENT: Jah...<br>KUNINGAS: Hämmastav idee. See tomati juhtum.<br>PEAMINISTER: Siit me alustamegi.<br>KUNINGANNA: Ja te väidate, et teadus ei suuda seda probleemi lahendada?<br>TEADUSTE AKADEEMIA PRESIDENT: Teadus ei puutu siia. See polnud midagi enamat kui üldine tähelepanek.<br>KUNINGAS: Teaduste Akadeemia presidendi tagasihoidlikkus. Idee on igal juhul kasulik. Kui me suudame leida ühe tomatitüki ning koguda selle ümber arvukalt prussakaid.<br>TEADUSTE AKADEEMIA PRESIDENT: Tõeline probleem on see, kuidas leida üht tomatitükki?<br>KUNINGAS: Aga kuidas me mõnikord leiame?<br>TEADUSTE AKADEEMIA PRESIDENT: Juhuslikult.<br>KUNINGAS: Ja millal saabub juhus?<br>TEADUSTE AKADEEMIA PRESIDENT: Seda ei ole võimalik ette ennustada.<br>KUNINGAS: Siis te olete probleemi lahendanud uue probleemiga.<br>KUNINGANNA: Otsige meile mingi muu lahendus peale tomati.<br>TEADUSTE AKADEEMIA PRESIDENT: Iga muu toiduaine asetab meid samasse olukorda, sest me teame toitu, kuid me ei suuda seda leida.<br>KUNINGANNA: Kas me suudaksime prussakaid kokku koguda ka ilma toiduta?<br>TEADUSTE AKADEEMIA PRESIDENT: Ei prussakaid ega ka kedagi teist peale prussakate.<br>PEAMINISTER: Tõsi. Sest ka sipelgate rahvas ei kogune armeedena mitte millegi muu kui toidu ümber, toitu tassima või toitu varuma.<br>KUNINGAS: Meie ainuke vahend prussakate mobiliseerimiseks on siis toit.<br>TEADUSTE AKADEEMIA PRESIDENT: See on õige. teoreetilisest vaatepunktist.<br>KUNINGANNA: Mida te sellega mõtlete?<br>TEADUSTE AKADEEMIA PRESIDENT: Ma mõtlen sellega, oo Kõrgus, et praktilisest vaatepunktist on see kõik üks tühi töö. Sest kui prussakad kogunevad toidu ümber, siis varem või hiljem. nad söövad ja täidavad oma kõhud ning lahkuvad oma teed.<br>KUNINGAS: Õige. Seda on juhtunud. Kas mäletate kuidas pärast minu kuningaks nimetamist kogunes arvukalt prussakaid suhkrutüki ümber, mille me juhuslikult olime leidnud.. see oli õnnelik kokkusattumus.. Ja ma kasutasin seda kogunemise momenti, et pidada oma troonile astumise kõne ning ma tõusin püsti seltskonnale kõnelema.. Aga nad olid oma kõhu juba täis söönud.. Ja vaevalt olin ma lausunud paar sõna, kui ma avastasin, et kõik nad viipavad oma vurrudega ning lahkuvad minust igaüks eraldi oma teed, jättes mind hüüdma tühja õhku..!<br>PEAMINISTER: Seal meie häda just ongi.<br>KUNINGANNA: Kas sellele ei leidu mingit rohtu, Teaduste Akadeemia president?<br>TEADUSTE AKADEEMIA PRESIDENT: See asi on loomuses.<br>KUNINGANNA: Kindlasti on sellel mingi põhjus.<br>TEADUSTE AKADEEMIA PRESIDENT: Ma olen selle üle kaua mõelnud. ja leidnud põhjuse. Tõsiasi, et on avastatud alati eksisteerivat tugev seos prussakate arvuka ühte paika kogunemise ja teatavat liiki õnnetuste esinemise vahel...<br>PEAMINISTER: Te peate silmas liikuvaid mägesid?<br>TEADUSTE AKADEEMIA PRESIDENT: Just nii. jahmatavat, hävitavat vihma.<br>KUNINGAS: See on õige. Minuni on jõudnud kuuldusi sedasorti õnnetusist...<br>TEADUSTE AKADEEMIA PRESIDENT: See on saanud tänaseks kinnituse ka teaduslikust vaatepunktist.. Kui prussakaid koguneb arvukalt ühte paika ja esineb säravkiirgav helendus, siis kiiresti liikuvad mäed, millel pole tippe ega harjasid, purustab ja litsub meie kogukonna ja lömastab selle.. Ja teinekord valgub meie peale jahmatav, pritsiv vihm, mis hävitab meist igaühe.<br>KUNINGANNA: Ja mis on selle põhjus, oo Teaduste Akadeemia president?<br>TEADUSTE AKADEEMIA PRESIDENT: Looduslik nähtus.<br>KUNINGAS: Ja miks ei esine seda looduslikku nähtust muidu, kui on prussakaid kogunenud arvukalt?<br>TEADUSTE AKADEEMIA PRESIDENT: Teadus pole veel jõudnud seletuseni.<br>KUNINGAS: Aga mis on tegelikult need liikuvad mäed ja need jahmatavad, hävitavad vihmad?<br>KUNINGANNA: Ja kas need liikuvad mäed ja need jahmatavad , hävitavad vihmad tahavad meid hukutada?<br>TEADUSTE AKADEEMIA PRESIDENT: Need kõik on küsimused, millele pole võimalik teaduslikult vastata.<br>KUNINGANNA: Miks ei esine need õnnetused muidu kui me oleme kokku kogunenud?<br>TEADUSTE AKADEEMIA PRESIDENT: Ma ei tea, kõrgus. Ainus, mida teadus suudab, on registreerida need nähtused, seostada need omavahel ja tuletada loodusseadus.<br>KUNINGAS: Te tahate siis öelda, et meie hirm selliste õnnetuste ees pani meie rahva muistsest aegadest kartma kogunemisi?<br>TEADUSTE AKADEEMIA PRESIDENT: Loomulikult. Sealt ilmuski meisse selline omadus. et igaüks meist läheb üksinda erinevasse suunda. puhas enesesäilitamise instinkt.<br>PEAMINISTER: Kuid sipelgad on meile täiesti vastupidised.<br>TEADUSTE AKADEEMIA PRESIDENT: Sipelgad oma pisikese suurusega võivad teha, mida nad tahavad. aga meie kui suuremate olendite olukord on erinev...<br>PEAMINISTER: Kuid nad saavad meist oma hulgaga jagu.<br>TEADUSTE AKADEEMIA PRESIDENT: Jah. kahjuks küll.<br>PEAMINISTER: Aga lahendus? Me tahame lahendust, oo Teaduste Akadeemia president.<br>KUNINGAS: Peaministri poja kiskus sipelgate jõuk tükkideks ja tassis ta oma küladesse.<br>TEADUSTE AKADEEMIA PRESIDENT: Mu siiras kaastunne, oo Peaminister.<br>PEAMINISTER: Tänan.. Aga.. see ei ole kõik, mida me teilt ootame.<br>KUNINGAS: See on õige. Me tahame teilt midagi kasulikumat paljast kaastundmisest Peaministrile.<br>PEAMINISTER: Me tahame otsustavat ravimit.<br>TEADUSTE AKADEEMIA PRESIDENT: Andke mulle aega asja uurida. Minul peab iga asi algama aluste loomisega.. samm järgnema sammule.. Meil tuleb alustada esiteks eneste tundmaõppimisega. Avastada see, mis on meie ümber selles hiiglaslikus universumis. Kas te teate näiteks, mis asub selle poleeritud seina taga, mille all me praegu seisame? (Viipab vanni välimise seina poole)<br>KUNINGAS: Mis selle taga siis asub?<br>TEADUSTE AKADEEMIA PRESIDENT: Ma olen korduvalt roninud selle tippu ja näinud hämmastavaid asju.<br>KÕIK: Mida te nägite?<br>TEADUSTE AKADEEMIA PRESIDENT: Ma nägin põhjatut kuristikku. Kõige tõenäolisemalt on see suur järv.. Aga veider on see, et mõnikord on see veest tühi, aga mõnikord vett täis!<br>KÕIK: Aga miks see nii on?<br>TEADUSTE AKADEEMIA PRESIDENT: Ma ei tea veel.. Aga pärast selle nähtuse vaatlemist ma suutsin märgata teatavat seaduspära. Nimelt seda, et see järv on vett täis säravas valguses ja veest tühi pimeduses.<br>KUNINGAS: Aga mis seos on valgussära ja vee vahel?<br>TEADUSTE AKADEEMIA PRESIDENT: Siin on seos, mille põhjust me veel ei tea. Kuid igal juhul on meil võimalik tuletada kindel seadus, tõene teaduslik ekvivalents valguse võrdumisest veega ja pimeduse võrdumisest kuivusega.<br>KUNINGAS: Siis praegusel hetkel...<br>TEADUSTE AKADEEMIA PRESIDENT: Praegusel hetkel järv on kuiv ja tema väljanägemine on väga kena. Seinad on siledad ja puhtad lumivalged. justnagu kaetud jasmiiniõitega.<br>KUNINGANNA: Ma tahaksin seda näha.<br>TEADUSTE AKADEEMIA PRESIDENT: Suurima rõõmuga. Kui kõrgus lubab, siis ma juhin teid selle müüri tippu. te kaete seda sügavat kuristikku ja see vaatepilt on imeline.<br>KUNINGAS: Mina soovin samuti seda näha.<br>TEADUSTE AKADEEMIA PRESIDENT: Ma olen teie käsutuses.. Mingem üheskoos...<br>PEAMINISTER: Oodake. Peapiiskop tuleb.. (Ilmub Peapiiskop....)<br>KUNINGAS: Tulge ja ühinege meiega, oo kõrgeauline Peapiiskop.<br>PEAPIISKOP: Seda just tahaksingi. Ma möödusin just kurvastavast vaatepildist.<br>KUNINGAS: Kurvastavast vaatepildist?<br>PEAPIISKOP: Jah. Sipelgate rongkäik kandis prussakat. Prussakas oli, nagu näis, surnud, ega liigutanud. Sipelgas pea poolel lohistas teda vurrudest. kuna tagaosast tõukas teda teine jõuk. Ning ma ei saanud teha muud, kui kadunut õnnistada.<br>KUNINGANNA: Ega te ei tea, kes see oli?<br>PEAPIISKOP: Ei tea...<br>KUNINGANNA: See oli Peaministri poeg.<br>PEAPIISKOP: (pöördub Peaministri poole) Teie poeg?<br>PEAMINISTER: (leinas langetatud peaga) Jah.<br>PEAPIISKOP: Andku jumal teile kannatlikkust! Ma palvetan teie eest.<br>PEAMINISTER: Tänan!<br>KUNINGAS: Me just arutasime, mida peaks tegema nende õnnetuste vastu. paras aeg on otsida ravim. Kas on teil mõni ettepanek, Peapiiskop?<br>PEAPIISKOP: Minul pole enamat kui üksainus.<br>KUNINGAS: Ärge ainult pakkuge jumalale ohverdamist!<br>PEAPIISKOP: Aga muud pole olemaski....<br>PEAMINISTER: Kas näete, kõrgus? Me sattusime teise raskusse, toiduohverduste otsimisse. Me võime neid leida, võime ka mitte leida. Kes siis läheb neid otsima ja toob toiduohvreid? Mina isiklikult ei ole valmis. Minu hingeline seisund ei võimalda.<br>TEADUSTE AKADEEMIA PRESIDENT: Mina pole samuti valmis. Sest mina loomulikult ei usu sellistesse vahenditesse.<br>PEAPIISKOP: Ususalgamine on selles kuningriigis sagedane!<br>KUNINGANNA: Ärge öelge nii, oo Peapiiskop! Te teate hästi, et mina olen kindel tõsiusklik.<br>KUNINGAS: Jah. meie oleme usklikud. Aga nende ohverduste küsimused on muutunud väsitavaks. ja. pisut vanamoeliseks asjaks; varem me tõime teile mõningaid ohvreid, mida te palusite, aga see ei ole avaldanud mitte mingisugust tulemust.<br>PEAPIISKOP: Tulemus ei ole minu teha. Mina toon ohvreid. ja jumal on vaba võtma need vastu või neist loobuma.<br>TEADUSTE AKADEEMIA PRESIDENT: Teie jumal loobub neist ohvritest alati, neid ei võta keegi muu kui sipelgad.<br>PEAMINISTER: Tõsi. Me jälgisime seda suhkrutükki, mida te käskisite ohverdada. Sipelgad sõid selle ära.<br>KUNINGAS: Kuulge Peapiiskop, paluge jumalal meid aidata, ilma et meie talle midagi annaksime.<br>PEAPIISKOP: Te tahate, et ta teeniks teid niisama?!<br>PEAMINISTER: Ja miks mitte? Kas meie Kuningas ei tegele oma ametikohustustega niisama?<br>KUNINGANNA: Ka mina ise. Kuninganna. Mitte keegi ei anna mulle midagi.. Isegi mitte minu kallis abikaasa. Mina ise otsin endale oma toidu samamoodi nagu temagi.<br>TEADUSTE AKADEEMIA PRESIDENT: Ja muidugi ka mina. Mitte keegi pole määranud mulle palka ega tasu.<br>PEAMINISTER: Ja kas minugagi pole nõnda? Mina olen kuningriigi Peaminister... Kõik ametitööd teen ilma tasuta.<br>KUNINGAS: Miks te siis nõuate oma jumalale tasu?!<br>PEAPIISKOP: Ma ei nõua mitte midagi.<br>KUNINGAS: Just vastupidi. Te peate nõudma, et tema aitaksid meid. Aga tingimusel, et see abi oleks ainult tänu jumalale!<br>PEAPIISKOP: Ma ei suuda panna jumalale tingimusi.<br>TEADUSTE AKADEEMIA PRESIDENT: Kas see on nii, et tema tingib teilt tasu või annate teie vabatahtlikult?<br>PEAPIISKOP: Pole siin tingimist ega vabatahtlikkust. Aga igaüks, kes tahab kelleltki teiselt midagi, peab teda ergutama.<br>TEADUSTE AKADEEMIA PRESIDENT: Nii, et asi on siis ergutamises?<br>PEAPIISKOP: Kirjeldage seda kuidas soovite. Aga mina ei suuda paluda jumalat tühjade kätega.<br>TEADUSTE AKADEEMIA PRESIDENT: Ja te usute, et jumalat huvitab, mis teil käes on?<br>PEAPIISKOP: Mis küsimus see on?<br>TEADUSTE AKADEEMIA PRESIDENT: Kas kunagi varem on jumal teid kuulda võtnud?<br>PEAPIISKOP: Loomulikult.<br>TEADUSTE AKADEEMIA PRESIDENT: Kunas see oli?<br>PEAPIISKOP: Ükskord. olin tõbisena nurgas. ning nägin sipelgate armeesid tulemas. Ma olin veendunud oma hukus. ning ma hüüdsin appi jumalat. palvega, mis kerkis minu südame sügavustest. Siis ma nägin äkki niisugust asja nagu suur tume pilv, veest märga, taevast laskumas ja alla sööstmas sipelgate armeede peale ning see pühkis ära nad pühkmeteks ja puhastas maa palge nendest puhtaks.<br>KUNINGANNA: Kui imeline!<br>TEADUSTE AKADEEMIA PRESIDENT: Selle pilve teaduslik koostis on teada. Selle kude koosneb paljudest niitidest suures märjas kotiriide rebestises...<br>KUNINGAS: Mitte selle pilve algupära ega teaduslik koostis pole huvitav. Huvitav on, kes paiskas selle alla ja pühkis ära sipelgad?!<br>PEAPIISKOP: Öelge talle, Kuningas. Küsige temalt. kes paiskas selle taevast alla. ja hävitas sipelgate armeed? Kes? Kes?<br>TEADUSTE AKADEEMIA PRESIDENT: Sellele küsimusele ei saa vastata teaduslikult. Kuid ma kahtlen, kas oli mingi seos peapiiskopi palve ja selle pilve allapaiskumise vahel.<br>PEAPIISKOP: Aga miks siis pilv laskus pärast minu palvetamist?<br>TEADUSTE AKADEEMIA PRESIDENT: Puhas juhus.<br>PEAPIISKOP: Milline uskmatus! Milline ususalgamine!<br>KUNINGANNA: Mina olen uskmatuse ja ususalgamise vastu. Ja sina, mu abikaasa Kuningas pead olema sama meelt selles asjas.<br>KUNINGAS: Muidugi olen ma sama meelt selles asjas. Kuulge, auline Peapiiskop. Ma usun teid ja peangi uskuma, et teie palve oli tõhus ja kuna teie palve oli kasulik ja õnnestunud ühel korral ning kindlasti on kasulik ja õnnestub veel teistelgi kordadel, siis ma palun teid, et te palvetaksite ja et te palvetaksite kestvalt.<br>PEAMINISTER: Eriti, et see oleks tasuta palve, mitte heade ohvrite pärast.<br>KUNINGANNA: Nagu ta ütles, et see tuli esile tema südame sügavustest...<br>PEAPIISKOP: Jah. Just niimoodi. ma hakkan palvetama...<br>KUNINGANNA: (hüüab) Vaadake! Vaadake! (Ilmub jõuk sipelgaid, kes kannavad prussakat.)<br>SIPELGAD: (joigudes) Siin on meie pidu ülev,<br>tassime teda kõik ühes.. ühes<br>me oma küladesse-linnadesse<br>prussakat suurt ja kaunist<br>pikaks talveks provianti<br>ei tunne ükski meist nälga<br>sest igaüks teisele käsivars<br>üheainuma kere liikmed<br>meie seas pole rusutut<br>ega meie seas pole üksikut<br>ega meie seas pole kiitlejat:<br>“Mina ei austa teisi.”<br><i> (Sipelgad viivad oma rasket kandamit müüri poole, kuna prussakad vaatavad seda vaikides ja sõnatus kohkumuses...) </i><br>KUNINGAS: See kurvastab meid, oo Peaminister, näha teie poega niimoodi õlgadel kantuna!<br>PEAPIISKOP: Halastust talle! Halastust talle!<br>KUNINGAS: See on igal juhul koletu matuserongkäik!<br>TEADUSTE AKADEEMIA PRESIDENT: Niimoodi see tõesti tundub. Kuid loogika sisendab mulle, et see nii ei ole. sest sipelgate seisukohalt on see toit.. mis on üleüldine hüve. ja hüve ehk toidu kandmisega kaasnevad rõõmuhüüatuste ja laulmise ilmingud...<br>KUNINGAS: Aga me ei kuule midagi. Rühmad liiguvad täielikus vaikuses.<br>TEADUSTE AKADEEMIA PRESIDENT: Just. Me ei kuule helisid, kuna nad on pisikesed olendid. Kuigi, kes teab? Võibolla on neil tugevad hääled...<br>KUNINGAS: Ja võibolla on neil keel.<br>TEADUSTE AKADEEMIA PRESIDENT: Aga võibolla nad laulsid...<br>KUNINGAS: Muidugi. Nende seisukohalt on see ju sobivaim juhus rõõmustamiseks ja laulmiseks.<br>KUNINGANNA: Ma palun teid. Ma palun teid! Ärge õhutage kurva lapsevanema leina selliste sõnadega! Tehkem pigemini tema heaks midagi, või siis vaikigem.<br>KUNINGAS: Vabandust, oo Peaminister. See oli paljalt üldine jutt sipelgate küsimuses. Aga nagu Kuninganna ütles, igatahes tuleb midagi teha. Ja sellega me oleme tegelenud, nagu teada, meie tänase kogunemise algusest peale.<br>KUNINGANNA: Kogunemine, mis ei ole jõudnud siiamaani veel millegi kasulikuni.<br>KUNINGAS: Oo mu kallis. mu kallis! Oo Tema Majesteet! Me oleme ju ikka veel uurimise ja seisukohtade vahetamise staadiumis.<br>KUNINGANNA: Mis uurimine ja mis seisukohad? Sipelgad on ometi teie ees! Nad viivad Peaministri poja maitsvaks ja meeldivaks toiduks. Kas teil on raske, neli tugevat meest, neid rünnata ja hävitada ning päästa nende käte vahelt Peaministri poeg?!<br>KUNINGAS: Kas meid on neli? Kes see neljas on?<br>KUNINGANNA: Sina muidugi...<br>KUNINGAS: Ah. Õigus.. Jätke mind mängust välja! Sest mina olen kuningas. ja kuningas valitseb ja ei võitle.<br>PEAPIISKOP: Ja mind jätke samuti mängust välja.. sest mina olen Peapiiskop. ja peapiiskop palvetab ning ei sõdi.<br>TEADUSTE AKADEEMIA PRESIDENT: Ja mind loomulikult samuti. Mind peate tingimata mängust välja jätma. Sest mina olen Teaduste Akadeemia president. Ja Teaduste Akadeemia president uurib ja ei märatse.<br>KUNINGANNA: Siis lähen mina.. Mina olen Kuninganna ja ei ütle, et mina olen kuninganna.. Vaid ma olen tavaline naine.. Seiske, siis mehed, käed ristis ja vaadake.. kuidas naine läheb sõtta!<br>KUNINGAS: Peaminister! Kas tema pole mees nagu meie? Miks ta siis vait on, kui asi puutub temasse?<br>PEAMINISTER: Ma ei taha panna teid sellisesse keerulisse olukorda oma poja pärast.<br>KUNINGANNA: Küsimus, nagu me oleme öelnud, ei ole ainult küsimus teie pojast.<br>PEAMINISTER: Ma olen tänulik, oo Kõrgus. aga...<br>KUNINGANNA: Küsimus on olulisem, et olla isiklik küsimus. ja nemad kõik teavad seda. Need kuningriigi suured oivalised! Kõik teavad seda! Aga nad ei taha. ja nad eiravad probleemi.. sest nad on nõrga iseloomuga. ja tahtejõuetud otsustajad.<br>KUNINGAS: Oo mu kallis Teie Majesteet.<br>KUNINGANNA: Ole vait sina nõrk aher! Jäta nüüd ohjad minu kätte.<br>KUNINGAS: Kas sa tahad, et ma loovutaksin trooni sulle?<br>KUNINGANNA: Ei, härra. Sinu troon ei huvita mind. ega ahvatle mind. Ma tahan ainult, et mul lastaks tegutseda.<br>KUNINGAS: Ära mine hulljulgeks, mu kallis. Sest sa ei teeks ju midagi ära. Sest sa tahad rünnata ja sõdida ja võidelda nagu sipelgad. Ja seda ei saa juhtuda.<br>KUNINGANNA: Ja miks mitte?<br>KUNINGAS: Küsi oivalise Teaduste Akadeemia presidendi käest! Temal on vastus olemas.<br>KUNINGANNA: Rääkige siis, oivaline Teaduste Akadeemia president.<br>KUNINGAS: Rääkige ja teavitage teda, miks siis sipelgad oskavad sõjakunsti ja meie ei? Öelge ja selgitage talle!<br>TEADUSTE AKADEEMIA PRESIDENT: Esiteks, sipelgatel on kaitseminister.<br>KUNINGANNA: Kaitseminister?<br>TEADUSTE AKADEEMIA PRESIDENT: Loomulikult, kes on pühendunud armeede ülesehitamisele... Kas oleks muidu mõistetav, et kõik need hiiglaslikud rühmad marsiksid sellises korras ja süsteemis, ridadeks kokku surutuna, ilma et selle taga oleks vastutavat, nende ülesehitamisele pühendunut?<br>KUNINGANNA: Küsimus on lihtne. Miks meil siis samuti ei ole ametisse nimetatud kaitseministrit?<br>TEADUSTE AKADEEMIA PRESIDENT: See on poliitiline küsimus.. Ja mina ei mõista poliitikat. Küsige Tema Majesteet Kuningalt selle kohta!<br>KUNINGANNA: Palun vasta, Tema Majesteet Kuningas!<br>KUNINGAS: Missugusele küsimusele?<br>KUNINGANNA: Miks sa pole nimetanud ametisse kaitseministrit?<br>KUNINGAS: Kaitseministrit? Aga kas see on minu võimuses? Kus ta on? Kui ma leiaksin ta, nimetaksin ta otsekohe! Me rabelesime niigi, et leida üks peaminister, see meie sõber. Ta oli lahkesti nõus ja tuli, et olla üleüldine peaminister, kes tegeleb kõikide asjadega, ilma et ta midagi mõistaks.<br>PEAMINISTER: Kui ma ei ole pälvinud usaldust, siis olen valmis esitama oma lahkumisavalduse.<br>KUNINGAS: Oma lahkumisavalduse? Kuulsite? Kanäe, nüüd ainuke peaminister ka ähvardab lahkumisavaldusega!<br>KUNINGANNA: Ei, oo austatud Peaminister. te olete pälvinud kõikide usalduse. Ja ärge kuulake Kuninga juttu.. Sest ta mõnikord ei tea isegi, mida ta räägib.<br>PEAMINISTER: Tänan, kõrgus Kuninganna!<br>KUNINGAS: Peenetundeline Kuninganna!<br>KUNINGANNA: Oo, austatud Teaduste Akadeemia president; kogu erinevus on siis selles, et sipelgatel on ametisse nimetatud kaitseminister?<br>TEADUSTE AKADEEMIA PRESIDENT: See ei ole kõik, mis neil on.<br>KUNINGANNA: Mis neil siis veel on?<br>TEADUSTE AKADEEMIA PRESIDENT: Hiilgav majandusminister.<br>KUNINGANNA: Majandusminister?!<br>TEADUSTE AKADEEMIA PRESIDENT: Hiilgav. Sest nii meeletus koguses toidu aitades säilitamise läbiviimine pole võimalik, kui selle taga ei oleks hämmastav majanduslik planeerimine.<br>KUNINGAS: Meil ei ole vajadust toitlustamise ega majandusministri järele. Sest meil ei ole toidukriise. Ega ole meil mingit vajadust plaanimise ega säilitamise järele...<br>TEADUSTE AKADEEMIA PRESIDENT: Tõesti, meie majandus käib läbi õnnestumiste. Ja see on meie uhkus!<br>KUNINGANNA: Meie uhkus?!<br>KUNINGAS: Loomulikult, kallis. loomulikult! Meil on teisigi asju, mille üle uhked olla ja mida ei saa alahinnata...<br>TEADUSTE AKADEEMIA PRESIDENT: Nõustudes Tema Majesteedi arvamusega ütleksin, et meil on omapära, mida pole sipelgate juures. Nimelt sündivuse kontroll! Sest sipelgad lasevad oma arvukusel kasvada ja kasvada nõnda, et neid tõugatakse toidukriisi ja toidusäilitamise kriisi ja toidupuudus viib sõjani.<br>KUNINGAS: Tõesti. Meil ei ole vajadust toidu, toidu säilitamise ega sõja järele.<br>TEADUSTE AKADEEMIA PRESIDENT: Ja nõnda me oleme kõrgemad olendid.<br>KUNINGAS: Kahtlemata. Meie ei ründa ühtegi elavat olendit. Ega kahjusta kedagi. Me ei tunne himu. ega iha millegi säilitamise järele.<br>KUNINGANNA: Kas leidub ka meist kõrgemaid olendeid?<br>TEADUSTE AKADEEMIA PRESIDENT: Ei. Meie oleme kõrgeimad olendid üldse.<br>KUNINGANNA: See on õige. Ja seepärast me kannatame palju nende teiste, madalamate olendite pärast.<br>TEADUSTE AKADEEMIA PRESIDENT: Madalus põhjustab alati ebamugavusi, kuid me peaksime olema kannatlikud. Ei ole meie võimuses meist alamaid olendeid tsiviliseerida. Igaühele tema olemuse, keskkonna ja tingimuste kohaselt. Sest näiteks kõik, mis huvitab sipelgat, on toit, kuna meid aga huvitab ennekõike tunnetamine.<br>KUNINGANNA: Tunnetamine?!<br>TEADUSTE AKADEEMIA PRESIDENT: Loomulikult. Sest need pikad vurrud, mis meil on.. me ei tarvita ainult toidu kompamiseks... Pigem üsna sageli me kombime nendega asju, mida me ei söö. Lihtsalt selleks, et tajuda selle olemust, avastada selle loomus. Kas pole teiega just seda sageli juhtunud, Tema Majesteet?<br>KUNINGAS: Tõesti. tõesti. Mind huvitab väga kombata oma vurrudega tundmatuid aineid, mitte ihast süüa. pigemini lihtsalt uudishimust.<br>TEADUSTE AKADEEMIA PRESIDENT: Jah. Uudishimu. Iha tunnetada. Tahe tunnetada.<br>KUNINGAS: Ja ütle siis, kallis Kuninganna, et me oleme tahtejõuetud? Me oleme kõige ülimad maa olendite hulgast. Kas pole nii, austatud Teaduste Akadeemia president?<br>TEADUSTE AKADEEMIA PRESIDENT: Kindlasti, oo kõrgus.<br>KUNINGAS: Kas sipelgad on meist tugevamad? Võimatu! Sest nad ei tea meist. nad teavad ainult kuidas meid süüa. Aga nad ei tea, kes meie. kes me oleme? Kas sipelgad teavad meid?<br>TEADUSTE AKADEEMIA PRESIDENT: Muidugi mitte.<br>KUNINGAS: Kas neil on vähematki aimu meie loomusest, meie olemusest? Kas nad teavad, et meie oleme mõtlevad olendid?<br>TEADUSTE AKADEEMIA PRESIDENT: Kogu nende teadmine meist on, et me oleme nende toit.<br>KUNINGAS: Ja nõnda on nad meiega võrreldes alamad olendid.<br>KUNINGANNA: See ei takista neil meid söömast. Meil tuleb leida tee, et ära hoida neil meile kahju tegemast.<br>KUNINGAS: On ainus tee, nimelt mitte kukkuda selili!<br>KUNINGANNA: See on siis sinu arvates kogu lahendus?<br>KUNINGAS: Meie kõigi arvates...<br>KUNINGANNA: Lühidalt, me oleme lõpetanud sellega, kust me alustasime. see tähendab null.. null.. null! Meie kogunemine, meie arutlused ja meie uurimised - kõik see on null null null...<br>TEADUSTE AKADEEMIA PRESIDENT: Uurimustes ei ole kunagi nulli. Kõik uurimised on kasulikud. Ja vurrud, millega me kompame asju, naasevad kasumiga ka siis, kui nad ei taipa täiesti selle asja loomust. Selles seoses ma ütlesin mõni hetk tagasi, et ma naasesin väga huvitavalt avastuselt. Ja mitte keegi teist ei huvitunud kuulama.<br>KUNINGAS: Ah. Jah. Mulle näib, et ma kuulsin teilt seda uudist. Mis avastus see on? Räägi. Olen huvitatud kuulama.<br>TEADUSTE AKADEEMIA PRESIDENT: See järv.<br>KUNINGAS: Mis järv? Ah. jah. õige. Me vestlesime järvest ja te tahtsite meid kaasa viia, mind ja kuningannat seda vaatama.<br>TEADUSTE AKADEEMIA PRESIDENT: Ja me olime tegelikult just minemas. kui Peapiiskop saabus.<br>KUNINGAS: Jah. jah õige. Läki siis. Mingem kohe. sest see on vähemalt kasulikum, kui jutud irreaalsetel teemadel ja kujuteldavatest plaanidest! Palun, mu kallis Tema Majesteet!<br>KUNINGANNA: Mina ei tule teiega. ma jään siia. Ja Peaminister jääb minuga siia. Sest tema pole loomulikult hingelises seisukorras, mis lubaks tal vaatamise ja uurimise.<br>KUNINGAS: Kui te mõlemad soovite. Ja teie, auline Peapiiskop. Kas tulete meiega?<br>PEAPIISKOP: Säärastel avastustel pole minuga midagi tegemist.<br>KUNINGAS: Läksime siis meie, oo Teaduste Akadeemia president! <i> (Kuningas ja Teaduste Akadeemia president lähevad.. Kuninganna, Peaminister ja Peapiiskop jäävad paigale...) </i><br>KUNINGANNA: Ma olen kurb teie poja kaotuse üle, oo Peaminister. Kuid samuti on mul kurb oma mehe häbiväärse suhtumise pärast!.<br>PEAMINISTER: Ärge laitke oma abikaasat, oo kõrgus. sest teie abikaasa Kuningas ei ole millekski võimeline...<br>KUNINGANNA: Tema võimuses on vähemasti olla otsustav ja tõsine. Olla olukorra kõrgusel.<br>PEAMINISTER: Olukord on keeruline...<br>KUNINGANNA: Kindlasti. ja vajab tugeva isiksuse vastuastumist. Kuid minu abikaasa on kahjuks nõrk isiksus. Kas te ei ole seda täheldanud?<br>PEAMINISTER: Toetan teid selles, oo kõrgus.<br>KUNINGANNA: Kui mina ei oleks talle toeks. mida ta siis teeks. sest oma südamepõhjas ta tunneb seda. et minu isiksus on temast tugevam. aga ta üritab alati ennast petta. mängides oma üleolekut.<br>PEAMINISTER: Igalühel on oma iseloom ja iseärasused. aga igal juhul on ta hea südamega...<br>KUNINGANNA: Ma ei eita seda. ta on tõesti hea, aga...<br>PEAPIISKOP: Aga see, et ta käib selle ateistist Teaduste Akadeemia presidendi järel. ja kuulab tema tobedusi. ei ennusta head.<br>PEAMINISTER: Kuid ta kuulab palju ju ka teid, auline Peapiiskop!<br>PEAPIISKOP: Nõnda nagu ta teidki kuulab, õilis Peaminister.<br>PEAMINISTER: Ta kuulab kõiki. ja kõike. meil tuleks õiglaselt ütelda, et ta on suuremeelne hing.<br>KUNINGANNA: Te kaitsete teda hoolimata kõigest, sest temata te oleksite homme ilma tööta!.<br>PEAMINISTER: Kas mina, oo mu kõrgus?<br>KUNINGANNA: Jah, muidugi teie.. ja teie eriti. sest Peapiiskopil on, millega tegelda. ja Teaduste Akadeemia presidendil on millega tegelda, ent teil Peaministrina ei oleks tegevust ilma Kuningata.<br>PEAMINISTER: Ja teil, kõrgus? Te olete Kuninganna. ja kuningannal...<br>KUNINGANNA: Saan aru. Ka temal ei oleks nõnda tegevust ilma Kuningata! Ma tean seda.<br>PEAMINISTER: Andestust, ma...<br>KUNINGANNA: Ärge vabandage! Minu olukord on sama, mis teie olukord, ma mõistan seda. aga erivus on, et mina olen naine. ja tema tahab alati mulle meelde tuletada, et tema on mees. ja et temal on minust pikemad vurrud.<br><i> (Ilmub laulev Prussakas....) </i><br>PRUSSAKAS: (joigudes) Oi mu öö, mu kauneid silmi<br>sinus sulguvaid silmi<br>kallile ja õudsele<br>Oi mu öö, mu kauneid silmi<br>sinu silmis uinume<br>ja teises silmas ootame<br>et kerkiks särav koiduke<br>Oi mu öö, mu kauneid silmi.<br>KUNINGANNA: Kes seal laulab?<br>PEAMINISTER: (vaatab) See on Prussakas, üks meie alamatest.<br>KUNINGANNA: Üks alamatest?! Laulab, samal ajal kui meie mõtleme. mõtleme hommikust saati tema probleemi üle! Tooge ta siia...<br>PEAMINISTER: (hüüab talle) Hei teie, tulge siia...<br>PRUSSAKAS: (lähenedes) Jah...<br>PEAMINISTER: Kes te olete?<br>PRUSSAKAS: Keegi. kes laulab ja püüdleb oma toiduse poole.<br>PEAMINISTER: Teie laulate ja meie mõtleme teie eest...<br>PRUSSAKAS: Ja kes palus teil minu eest mõtelda. Mina mõtlen ise enda eest.<br>PEAMINISTER: Mina olen Peaminister...<br>PRUSSAKAS: (pilgates) Milline au!<br>PEAMINISTER: Me mõtleme ühe olulise probleemi üle, mis ähvardab teie elu - see on sipelgate probleem . ja te tulite just sobival hetkel. me soovime teilt ja teistelt meiega kaastööd. Mis on teie arvamus?<br>PRUSSAKAS: Minu arvamus on, et jäetagu mind rahule... <i> (Pöörab talle selja ja lahkub lauldes) </i> Oi mu öö, mu kauneid silmi<br>sinus sulguvaid silmi...<br>PEAMINISTER: (Kuningannale) Ei mingit tulemust!<br>KUNINGANNA: Just. Ei mingit tulemust!<br><i> (Teaduste Akadeemia presidendi pea kerkib vanni välimise seina tipus) </i><br>TEADUSTE AKADEEMIA PRESIDENT: (hüüab seina tipust) Appi! Appi!<br>KUNINGANNA: Mis juhtus?<br>TEADUSTE AKADEEMIA PRESIDENT: Kuningas...<br>KUNINGANNA: (ärevalt) Mis juhtus Kuningaga?<br>TEADUSTE AKADEEMIA PRESIDENT: Tema jalg vääratas ja ta kukkus järve!<br>KUNINGANNA: Kukkus järve!? Kohutav!<br>PEAMINISTER: Kas kuningas on surnud?<br>TEADUSTE AKADEEMIA PRESIDENT: Ei ole veel surnud. Järv on kuiv. selles pole vett. aga selle seinad on libedad. ja tema seal põhjas üritab välja pääseda.<br>KUNINGANNA: Siis aidakem teda välja pääseda. Aidake teda. Päästke..! Päästke mu abikaasa taeva nimel!<br>TEADUSTE AKADEEMIA PRESIDENT: (hüüab) Jääge sinna kus te olete! Tema päästmiseks pole mingit võimalust. Tema juurde alla pole võimalik minna.<br>KUNINGANNA: Igal juhul me peame midagi tema heaks tegema. Lähme kõik koos!<br>TEADUSTE AKADEEMIA PRESIDENT: Ärge liigutage! Järve seinad on servast libedad. Teie jalg võib samuti vääratada ja te kukute samamoodi.<br>KUNINGANNA: Igal juhul tuleb mu abikaasa päästa! Päästke mu abikaasa! Ma anun teid. Päästke ta!<br>PEAMINISTER: Jah. Igal juhul tuleb Kuningas päästa!<br>TEADUSTE AKADEEMIA PRESIDENT: Keegi ei suuda seda teha. sest ta on sügaval kuristikus. ja selle seinad on libedad. jalad libisevad sellel. Teda ei päästa keegi teine kui tema ise ja ta ponnistused. Või ime taevast!<br>PEAPIISKOP: Ime taevast? Nüüd te kõnelete taeva imedest?<br>PEAMINISTER: See on teie võimalus, Peapiiskop!<br>KUNINGANNA: Jah. ma anun teid, Peapiiskop, et te teeksite midagi minu abikaasa heaks. Ma anun teid!<br>PEAPIISKOP: Kas Teaduste Akadeemia president pole kunagi öelnud, et taevas pole kedagi, kes meid kuulda võtaks?!<br>TEADUSTE AKADEEMIA PRESIDENT: Ärge nüüd kasutage juhust edevuse tagaajamiseks! Kõigil, kelle võimuses on midagi teha, tehku seda!<br>KUNINGANNA: Jah. Tehke midagi, oo Peapiiskop. ma palun sind!<br>PEAMINISTER: See on teie kohus, oo Peapiiskop. päästke Kuningas!<br>PEAPIISKOP: Minu kätes pole midagi muud kui palvetada.<br>PEAMINISTER: Siis me palume teil palvetada.<br>PEAPIISKOP: Kõigil koos tuleb meil palvetada. Isegi sel Teaduste Akadeemia presidendil tuleb palvetada. Kuid ta ei nõustuks sellega.<br>KUNINGANNA: Ta nõustub. ta nõustub meie pärast. minu abikaasa pärast.<br>TEADUSTE AKADEEMIA PRESIDENT: Ma nõustun. et seda väidet väärata. sest kui seal tõesti on kedagi meie häält kuulmas. ja saab aru meie keelest ja paneb tähele meie palveid, olgu nii. ja kui ei ole, siis me ei kaota ka midagi!<br>PEAMINISTER: Ennäe, ta siiski nõustus.<br>PEAPIISKOP: See nõustumine oli patuga pooleks!<br>TEADUSTE AKADEEMIA PRESIDENT: Ma ju ütlesin teile, et ta on edev ja vabandab!<br>PEAMINISTER: Peapiiskop, me palume teilt. vastutulekut!<br>KUNINGANNA: Uskuge, me kõik oleme teiega sellel ajahetkel!<br>PEAPIISKOP: Mitte te kõik!<br>PEAMINISTER: Jätke ta ometi rahule! Tehke nagu teda poleks olemas. Kas meie kolmest häälest ei piisa?<br>TEADUSTE AKADEEMIA PRESIDENT: Ma ütlesin teile, et ma ühendan oma hääle teie häältega. Mida sellest rohkemat veel minult tahetakse?!<br>PEAPIISKOP: Ma ei taha teie häält meie sekka. piisab ühest kahtlevast häälest, et ülejäänud hääled ära rikkuda!<br>TEADUSTE AKADEEMIA PRESIDENT: Ja mis asja on teil minu häälest? Kas see on suunatud teie või taeva poole? Jätke see taeva asjaks, kas kuulda või mitte kuulda võtta... Mind tunnistada või mitte tunnistada.<br>PEAMINISTER: See on mõistlik jutt.<br>KUNINGANNA: Õige. Jätke see taeva asjaks, austatud Peapiiskop ja ise ärge sellega tegelege. Kes teab? Võibolla on ta palve vastuvõetav ja meie ei teagi.<br>PEAPIISKOP: Olgu pealegi!<br>KUNINGANNA: Palvetame siis kõik koos.<br>PEAPIISKOP:Palvetage! Tõstke käed, nagu minagi. Oo jumal!<br>KÕIK: (Tõstavad käed üles ja hüüavad) Oo jumal!Oo jumal!<br><i> (Eesriie) </i></p>
<p>TEINE VAATUS “Prussaka heitlus”<br>(Magamistuba, milles on voodi, riidekapp, kaks tooli ja väike laud, mille peal on äratuskell ja teine, suur laud, kahe tooli vahel, mille peal on paberid ja raamatud. Ja selles toas on väike uks, mis avaneb vannituppa, milles on suur vann, kraanikauss ja riiul varustatud hambaharjade ja hambapasta tuubidega. Ja magamistoas on teinegi uks, mis avaneb ülejäänud korterisse. Tuba on koiduvalgusest pisut hämar, milline hakkab levima ja helendama. Ja siis äkki Aadil tõuseb üles ja hakkab oma keha liigutades sooritama mitmeid kiireid võimlemisharjutusi, seepeale ärkab tema naine Saamia, tõuseb voodis istukile ja paneb põlema väikese “abazuur”-lambi voodi ääres.)<br>SAAMIA: (pöördub oma mehe poole) Kas sa oled üles ärganud, Aadil? AADIL: Loomulikult.<br>SAAMIA: Kas äratuskell on juba helisenud?<br>AADIL: Loomulikult mitte. Ma tõusen ise enne teda, nagu tavaliselt.<br>SAAMIA: Mis selle äratuskellaga juhtunud on! Kas me ei pannud teda enne magamajäämist kella kuue peale?!<br>AADIL: Panime. Nagu tavaliselt igal õhtul. Aga ta ootab, kuni ma ise üles ärkan ja heliseb siis. <i> (Äratuskell hakkab helisema...) </i><br>SAAMIA: Nüüd ta heliseb!<br>AADIL: See ta mõte ju ongi!<br>SAAMIA: Isegi hästi. Niikaua kui sina...<br>AADIL: Niikaua kui mina helisen tema asemel?! Kas nõnda?!<br>SAAMIA: Et sa ärkad üles nagu tavaliselt.<br>AADIL: See on siis sinu jaoks oluline. <i> (Kõnnib vannitoa poole...) </i><br>SAAMIA: Kuhu sa nüüd lähed?<br>AADIL: Vannituppa loomulikult.<br>SAAMIA: (kargab voodist välja) Eemale, palun. Mina olen esimene.<br>AADIL: Jah. nagu tavaliselt. Mina ärkan enne sind. ja sina lähed vannituppa enne mind!<br>SAAMIA: See on põhjendatud.<br>AADIL: Mismoodi põhjendatud?! Mina tõusen voodist enne sind ja igal juhul lähen ma vannituppa enne sind. Tänasest päevast peale ma ei vaata mööda oma öigustest.<br>SAAMIA: Seda sa ütled iga päev. Ma olen seda plaati juba liiga palju kuulnud!<br>AADIL: Sest see on minu õigus! Minu õigus, inimesed!<br>SAAMIA: Mine eemale. Ära kuluta mu aega. Mina lähen enne sind, sest mu töö nõuab...<br>AADIL: Sinu töö? Kas mina olen ilma tööta või?! Sina oled kompanii ametnik ja mina olen ametnik nagu sinagi samas, kompaniis. ja kui sul on kiire, siis minul on samuti. Enamgi, minul on habe, mida tuleb ajada, aga sinul ei ole habet.<br>SAAMIA: Minul on midagi palju tähtsamat kui habe!<br>AADIL: Ja mis see tähtsam sul on?<br>SAAMIA: Make-up, kuule mees! Mulle on vältimatu make-up ja enesekorrastamine, aga sina ei tee make-upi ega korrasta ennast!<br>AADIL: Aga mis nõuab sinult make-upi ja enese korrastamist, kui sa valmistud välja minema tööle õlide, värvide ja kemikaalide tehasesse?!<br>SAAMIA: Mis rumal küsimus!<br>AADIL: Aga vasta sellele!<br>SAAMIA: Kuule! Ära kuluta rohkem aega! Tule vannitoa eest ära palun. Ja lase mul sisse minna!<br>AADIL: Ei. Sa ei lähe. Täna ma ei löö nõrgaks ega vaata mööda oma õigustest!Tänasest alates ma ei anna alla!<br>SAAMIA: Sa tõstad võitluslipu?!<br>AADIL: Jah.<br>SAAMIA: Ja sa ütled jah?!<br>AADIL: Jah.<br>SAAMIA: Ja sa kordad seda?<br>AADIL: Jah.<br>SAAMIA: Ma hoiatan sind. See on hoiatus!<br>AADIL: Mida sa nüüd tegema hakkad?!<br>SAAMIA: Eemale minu tee pealt. Eemale kiiresti!<br>AADIL: Ainult üle minu laiba!<br>SAAMIA: Ah nii?! Olgu siis pealegi! <i> (Tõukab ja lükkab teda tugevalt, nii et see peaaegu kukub, haarab aga voodist kinni....) </i><br>AADIL: Issand! Issand! Kas sa oled hulluks läinud, Saamia?! Miks sa tõukled ometi minuga niimoodi?!<br>SAAMIA: Sina tahtsid vägivalda. Iga asja võib maitsekalt ja kenasti ka ajada. Nägemiseni! <i> (Läheb vannitoa poole...) </i><br>AADIL: (kiirustab tema järel, Saamia paneb vannitoa ukse tema nina ees kinni, Aadil taob vastu ust) Tee lahti! Tee lahti! See ei ole õige käitumine! See küsimus ei ole jõu küsimus. Sina võtad oma õiguse jõuga. See tähendab, minu õiguse. Minul on õigus. Sa võtsid mult õiguse jõu ja võimuga. Tee lahti. Tee lahti!<br>SAAMIA: (teeb vannitoas peegli ees oma soengut ja ümiseb) Ole vait, palun. Ära häiri mind oma koputamisega!<br>AADIL: Mis õigusega sina läksid enne mind?!<br>SAAMIA: Nüüd ma olen läinud ja asi on lõpetatud.<br>AADIL: Aga see küsimus on printsipiaalne.<br>SAAMIA: Mis küsimus?<br>AADIL: Printsipiaalne. printsiipide. Kas sa siis ei tea, mis on printsiibid?!<br>SAAMIA: Ma pole täna hommikusi ajalehti veel lugenud.<br>AADIL: Millest sa räägid?<br>SAAMIA: Ma räägin, et tegele sina seni mingi kasuliku asjaga, kuni mina lõpetan vanni võtmise.<br>AADIL: Mina tegelen?<br>SAAMIA: Jah. Ükskõik millega. Sest ma tahan rahu. Rahu...<br>AADIL: Rahu?! Sa tahad minult, et ma oleksin rahulik?!<br>SAAMIA: Kuule Aadil. keera raadio lahti!<br>AADIL: Mis asi keera lahti?<br>SAAMIA: (keerab kraani kraanikausi kohal) Keera kraan lahti...<br>AADIL: Kraan?! Mina pean sulle veel kraani ka lahti keerama? Aga kraan on ju seal sinu juures.<br>SAAMIA: Ma ütlesin sulle, et keera raadio lahti!<br>AADIL: Raadio?<br>SAAMIA: Loomulikult raadio.<br>AADIL: Aga sa ütlesid kraan.<br>SAAMIA: Kraan?! Kas ma olen hull, et ma sedasi võisin öelda. Ma ütlesin, et keera raadio lahti. Raadio.. Kas peab veel seletama?!<br>AADIL: Minu viga. Mina eksisin. Eksin alati mina!<br>SAAMIA: (kastab oma hambaharja vette ja võtab hambapasta tuubi) Mis õudne hambapasta see on. Üks meie kõrgeaulise ostudest!<br>AADIL: (läheb lauapealse raadio poole) Miks ma olen sinu suhtes nii nõrk?! Aga. kas see on tõeline nõrkus?! Ei. pole võimalik. Sest see on lihtsalt hellitamine. Sest ma hellitan sind. sest sa oled naine.. nõrk naine.. nõrgem sugupool!! <i> (Keerab raadio lahti ning diktor hakkab rääkima...) </i><br>DIKTOR: Ja nüüd päevauudiste kokkuvõte: Mustanahalised natsionalistid tõusid üles mässuks valgete kolonistide jõuga võimuhaaramise vastu...<br>AADIL: (Keerab raadio vaiksemaks) Nad tõusid üles!! SAAMIA: Ma ütlesin sulle, et keera raadio lahti.<br>AADIL: Raadio on lahti. SAAMIA: Aga ma ei kuule muusikat ja laulu...<br>AADIL: Need on päevauudised. päevauudised. Kas ma olen saatekavade eest samuti vastutav?!<br>SAAMIA: Keera teisele lainele, kuule mees!<br>AADIL: Kohe... <i> (Keerab teisele lainele ja hakkab kostma laulu) </i><br>Lootes vaid ei igatsuste täitumine sünni<br>maailma asjad vallutades saadaks vaid<br>SAAMIA: (Ümiseb vannitoas laulu kaasa) Maailma asjad vallutades saadaks...<br>AADIL: Oled sa rahul?<br>SAAMIA: Nii ilus laul!<br>AADIL: Maailma asjad vallutades saadaks vaid! (Keerab raadio vaiksemaks....)<br>SAAMIA: Miks sa raadio vaiksemaks keerasid?<br>AADIL: (jõuliselt) Kuule Saamia. tee uks lahti. tee lahti. Ma ütlen sulle midagi olulist..<br>SAAMIA: Ma ei ole veel vanni võtnud.<br>AADIL: Ma tahan teada! Ma tahan kiiresti seletust! Kes ma olen?!<br>SAAMIA: Mis sa räägid?<br>AADIL: Ma küsin sinult, kes ma olen?<br>SAAMIA: Mis küsimus see on? Sa oled Aadil loomulikult.<br>AADIL: Kes Aadil?<br>SAAMIA: Aadil, minu mees...<br>AADIL: Ainult?<br>SAAMIA: Mida sa mõtled? Kas sa tahad oma perekonnanime, töökohta või sünniaega?! Kõik need on üles kirjutatud ja olemas sinu passis!<br>AADIL: Ma tean. Ma ei küsinud seda. Ma küsin oma tõelise olemuse kohta. Kas sa tead, mis on minu tõeline olemus!<br>SAAMIA: Ei. Noh, ütle mulle!<br>AADIL: Mina olen maailm.<br>SAAMIA: Maailm?!<br>AADIL: Jah - maailm, mille asjad vallutades saadaks vaid. Sa võtad minult kõik, mis mul on ja mina ei võta midagi, mis on sinu. Sa haarad endale kogu mu palga ja mina ei või puutuda miljondikkugi sinu palgast.. Kõik maksud, kõik kulud, kõik arved ja järelmaksud tulevad minu taskust. Sinu õmbleja, sinu juuksur.. sinu auto järelmaks.. sinu bensiin. sinu jahutusvedelik. sinu pesumasin. sinu gaas...<br>SAAMIA: Minu gaas?! Mis puutub gaasi. Kuule Aadil!. Ära unusta nende juurest läbi astuda, et nad saadaksid meile uue ballooni.<br>AADIL: Jälle mina astugu läbi!<br>SAAMIA: Minul on töö, nagu sa tead...<br>AADIL: Ja minul ei olegi tööd! Kas sinu amet on töö ja minu amet mäng!<br>SAAMIA: Vöibolla sa hoiduksid mind türanniseerimast oma loraga?!<br>AADIL: Nüüd olen mina see, kes türanniseerib sind!<br>SAAMIA: Palun. Mul pea valutab! Ma tahan võtta oma vanni rahus. rahus. kuuled?! Ma olen sulle tuhat korda öelnud, et tegele millegagi, mees! Loe hommikust ajalehte. Võta nõel ja niit ning õmble oma särgile nööbid ette. Valmista meile hommikusöök...<br>AADIL: Mina valmistan sulle hommikusöögi!?<br>SAAMIA: Oma tühja jutu rääkimise asemel!<br>AADIL: (istub voodile ja paneb käed pea ümber) Aeh...<br>SAAMIA: Miks sa vait oled?!<br>AADIL: (täielikus vaikuses)?<br>SAAMIA: Aadil!<br>AADIL: (ei vasta, tõuseb püsti ja kõnnib toas ringi)<br>SAAMIA: Miks sa vait jäid, kuule Aadil? Mida sa teed seal?<br>AADIL: (Ei kosta, vaid seisatub Saamia raamitud pildi ees, mis asub lauakesel voodi juures)?<br>SAAMIA: Miks sa ei vasta, Aadil? Oled sa toas?<br>AADIL: Jah. Toas. SAAMIA: Mida sa teed praegu?<br>AADIL: Ma vaatan sinu pilti! <i> (Ta vaatab tõesti pilti. Kuid vihaselt, teeb käega liigutuse, nagu tahaks teda kägistada...) </i><br>SAAMIA: Sa vaatad minu pilti?!<br>AADIL: Jah. Igatsusega!!<br>SAAMIA: Kas selleks on praegu õige aeg?! Ma ütlesin sulle, et tee midagi kasulikku!<br>AADIL: Nagu näiteks???<br>SAAMIA: Mine kööki ja pane piim sooja. Kuni teenija tuleb. Muide. Kas sa butagaasi keerasid lahti? Natukese aja pärast ma panen vanni vee sooja. Kas sa kuulsid?<br>AADIL: Kuulsin.<br>SAAMIA: Kiirusta ja tee seda palun!<br>AADIL: Kohe. See ei ole õige asi. Pole võimalik, et mina olen normaalne inimene. <i> (Koputab vannitoa uksele...) </i><br>SAAMIA: (peseb oma hambaid ja loputab suud) Mis sa tahad?<br>AADIL: (hüüab) Ma pole normaalne inimene! Kuulsid? Pole normaalne!<br>SAAMIA: Pole normaalne? Kesse?<br>AADIL: Mina. mina pole normaalne.<br>SAAMIA: Kas sa oled haige?!<br>AADIL: Ma täidan sinu käske. gaas. sooja. vann. sooja. vann. gaas. sooja. vann. vann. vann..<br>SAAMIA: Kiiresti, Aadil!<br>AADIL: Kohe. (Läheb telefoni juurde laua peal, tõstab toru ja valib numbri) Hallo. Hallo. Raafat? Tere hommikust Raafat. Kuule. Kuule. Ei. Ei. Ma ei ole närvis. Kas sa arvad, et ma olen närvis?! Ei. ei. üldse mitte. ma. ma ainult. Ütle mulle. Kas sa oled üles tõusnud? Ah. muidugi sa oled üles tõusnud, sest sa räägid minuga. Ei. ei. Ma mõtlen, kas sa oled vannis käinud? Oled! Ah. Tore. Ei.. Ma ei ole veel midagi teinud. Vastupidi. Ma ärkasin varakult. Selles asi just ongi. ütle mulle. mis puutub vanniskäimisse. jah. vanniskäimisse. Kas sinu naine.. Ei. Ei ole võtnud. rumal küsimus. ei. ei midagi. Ma lihtsalt tahtsin sinuga rääkida. lihtsalt. Ei midagi. jah. jah. Ei midagi pakilist. Ei. ei. Ära pane tähele. Ma ainult. Tegelikult ma tunnen, et ma. jah. et ma ei ole täiesti terve. Ei. Küsimus ei ole üldse nii tõsine. Muidugi ma tulen välja. jah. me kohtume tehases nagu harilikult. Saamia. on vannitoas. vannitoas, härra. vannitoas. Ma annan talle sinu tervitused edasi. ei. Ära muretse, minuga on kõik korras. Kõik korras, Raafat. Nägemiseni. nägemiseni. (Saamia vannitoas üritab telefonikõne jooksul asjatult sooja sisse lülitada.. Lõpuks, kui Aadil on toru ära pannud, avab ukse...)<br>SAAMIA: Härra suvatses rääkida telefoniga. ja mina arvestasin, et sa lähed kööki ja keerad butagaasi lahti!<br>AADIL: See oli pakiline kõnelus.<br>SAAMIA: Kellegagi kompaniist?<br>AADIL: Ühe daamiga.<br>SAAMIA: Daamiga?!<br>AADIL: Jah, daamiga. Üks sõber.<br>SAAMIA: Kas ma tunnen teda?<br>AADIL: Ei. uus sõber. meeldiv inimene. Inimene!<br>SAAMIA: Abielus?<br>AADIL: Muidugi mitte.<br>SAAMIA: Keegi tehase töötajatest?<br>AADIL: Ei. Kaugel sellest õhustikust. lihtsalt daam. daam. kaunis. elegantne. meeldiv. lahke..<br>SAAMIA: Aadil. Praegu pole sobiv kellaaeg imelisteks fantaasiateks.<br>AADIL: Fantaasiateks?!<br>SAAMIA: Muidugi fantaasiad. Pärast viit aastat abielu sa arvad, et ma ei tea, kes sa oled?<br>AADIL: Ja kes ma olen?!<br>SAAMIA: Ära küsi minult seda iga minut. Pane tähele, et ma ei ole veel vanni võtnud.. ega oma juukseid seadnud. ja ma ei ole kuni praeguseni teinud mitte midagi, kui ainult jahvatanud oma lugupeetud abikaasaga. Isegi sooja pole ma sisse lülitada saanud. Sest sa kaotasid aru, istusid ja lobisesid telefoni otsas!<br>AADIL: Issand Jumal!<br>SAAMIA: (viipab talle köögi poole) Kas sa oleksid nii kena?!<br>AADIL: (hakkab alandlikult köögi poole liikuma) Milleks öelda “Kas sa oleksid nii kena”. Sa ju tead, et ma soostun iga su käsuga.<br>SAAMIA: Muidugi ma tean. (uurib oma juukseid peeglis)<br>AADIL: (Lava tagant, köögist) Muidugi. Näe ma olen köögis ja keeran sulle butagaasi lahti.<br>SAAMIA: Aitäh. (Läheb vannitoas boileri juurde ja paneb selle ümisedes põlema....)<br>AADIL: (Lava tagant) Ja piimapudel ukse juures. Näe ma võtan ja panen selle pliidile. Kas on veel edasisi käske?!<br>SAAMIA: (ümiseb)<br>AADIL: (Siseneb käsi lehvitades ja lauldes) Lootes vaid ei igatsuste täitumine sünni.<br>SAAMIA: (Läheb vannitoas ukse lähedale) Aadil. Ulata mulle käterätik palun.<br>AADIL: (Ulatab talle räti).<br>SAAMIA: Hommikumantel samuti.<br>AADIL: (Annab talle hommikumantli) On sul seep ja nuustik?<br>SAAMIA: Odekolonni pudel.<br>AADIL: (Ulatab talle pudeli) Odekolonn.<br>SAAMIA: Ja puudritoos.<br>AADIL: (Ulatab talle puudritoosi).<br>SAAMIA: Ja nüüd kasi välja.<br>AADIL: Olen väljas.<br>SAAMIA: (Paneb ukse kinni ja astub ümisedes vanni poole. Vaevalt on heitnud pilgu selle sisemusse, kui päästab valla karjatuse)?!<br>AADIL: (Istub longus peaga ja tõuseb ehmunult karjatuse peale) Mis juhtus?!<br>SAAMIA: (Teeb vannitoa ukse lahti ja karjub) Aadil. Aadil. Tule kiiresti ja vaata.<br>AADIL: (Kõnnib vannitoa poole) Mis? Mis lahti on?<br>SAAMIA: (Näitab vanni sisemusse) Vaata!<br>AADIL: (Vaatab vanni) See on prussakas.<br>SAAMIA: Muidugi prussakas. Aga kuidas ta sinna sisse sai?!<br>AADIL: Samamoodi nagu prussakad majadesse saavad.<br>SAAMIA: Ma mõtlen vanni. vanni sisse?!<br>AADIL: Võibolla kukkus laest.<br>SAAMIA: Vanni tuleb kohe puhastada. Aga enne seda igal juhul tappa see.<br>AADIL: Tappa?<br>SAAMIA: Kiiresti. Sul on köögis putukamürk.<br>AADIL: Ja mina olen muidugi see, kes võtab enda peale tema tapmise?!<br>SAAMIA: Loomulikult.<br>AADIL: Loomulikult. Aga. vaata. Ta tuleb sealt ju oma jõuga välja.<br>SAAMIA: Kui ta tuleks sealt oma jõuga välja, oleks parem. Sest tema tapmine vannis määriks vanni.<br>AADIL: Jah. Oleks hästi tehtud, kui ta tuleks lahkelt ja meeldivalt ise välja. Siis ta ei määriks su vanni.<br>SAAMIA: Ja pärast seda, kui ta on välja tulnud, sa toimetad ta kaugele eemale.<br>AADIL: Jah. sinust eemale.<br>SAAMIA: (Vaatab vanni) Tundub, et ta pole selleks võimeline.<br>AADIL: (Vaatab pingeliselt) Ta vähemalt üritab.<br>SAAMIA: Aga ta libiseb.<br>AADIL: Vanni seinad on libedad.<br>SAAMIA: Jah. Niipea, kui ta jälle ronib, ta libastub tagasi ja kukub.<br>AADIL: Kuid ta üritab pidevalt.<br>SAAMIA: Jah. Ta proovib aina uuesti ja uuesti.<br>AADIL: Samade liigutustega.<br>SAAMIA: (Vaatab jätkuvalt) Jah. Jah..<br>AADIL: Vaata Saamia. Ta ronib kogu jõuga üles mööda libedat seina..<br>SAAMIA: Näe, ta libastub jälle tagasi.. Ja näe, kukub jälle põhja tagasi..<br>AADIL: Ja läheb jälle katset kordama.<br>SAAMIA: Ta tõuseb. tõuseb. libiseb.. libiseb. kukkus..<br>AADIL: Kas sa pole märganud ühte asja, Saamia?<br>SAAMIA: Mida?!<br>AADIL: Et samalt distantsilt. Alati!<br>SAAMIA: Umbes kolmandiku distantsilt vanni ääreni...<br>AADIL: Jah. Siis ta kukub.<br>SAAMIA: Nii et siis ta pole suuteline rohkemaks.<br>AADIL: Sest vanni seinad, nagu näed, on põhja lähedal kumeramad. Ja see kergendab ronimist. Pärast seda vahemaad on nad ju kenasti püstloodis...<br>SAAMIA: See ei ole põhjus. Sest prussakas ronib mööda püstloodis seina kenasti. nagu ka mööda lage. Kogu põhjus on libeduses. Ükski sein ega lagi pole nii libe kui see vanni sein.<br>AADIL: Aga kuidas siis prussakad ronivad mööda kahhelkive üles. See on ju sama libe kui vann?!<br>SAAMIA: Aga kes sulle ütles, et prussakad ronivad mööda kahhelkive?<br>AADIL: Kas nad siis ei roni või?<br>SAAMIA: Oled sa seda kordagi näinud?<br>AADIL: Ma kujutan ette, et olen..<br>SAAMIA: Kujutad ette?! Nii et meie härra kujutleb. AADIL: Aga sina? Kas sina ei ole näinud?<br>SAAMIA: Ei. Niikaua kui ma pole näinud prussakat kõndimas mööda kahhelkividest seina, ei või ma ka ütelda, et nii võib juhtuda.<br>AADIL: Korrektne loogika.<br>SAAMIA: Kas sa ei imetlegi minu loogikat?<br>AADIL: Kas ma ütlesin sulle, et ma ei imetle? Ma ainult kahtlen, lihtsalt kahtlen. Kas kõike seda, mida keegi pole oma ihusilmaga näinud, ei saa juhtuda?<br>SAAMIA: Kes midagi sellist on rääkinud?<br>AADIL: Ma kujutan ette, et sina ütlesid midagi sellist.<br>SAAMIA: Sa kujutad ette! Juba jälle sa kujutled. Palun, ära kujutle!<br>AADIL: Just nii. Ma ei kujutle enam. Kui sa tahad, et ma lähtuksin tõsiasjadest, siis luba mul leksikonist järele vaadata.<br>SAAMIA: Mida järele vaadata?<br>AADIL: Prussakate eluviisi! Üks hetk. (Ruttab raamaturiiuli juurde voodi lähedal ja toob leksikoni....)<br>SAAMIA: Kiiresti paluks..<br>AADIL: (Lappab leksikoni) Kohe. poogen. pruunkaru .. ja “prussakaline”, omastav prussakalise. nimetatakse samuti “toakilk”<br>SAAMIA: Toakilk?<br>AADIL: Jah. toakilk. see on kaunikeelsem.<br>SAAMIA: Mina eelistan öelda prussakas.<br>AADIL: Mina samuti..<br>SAAMIA: Mis seal leksikonis siis veel on?<br>AADIL: Prussakaline toakilk ehk prussakas. on kahjulik putukas, kes reostab toitu, riideid ja paberit. Eluneb sageli toalettides, tal on pikad juusjad sarved ehk vurrud. Ta rikub rohkem toitu, kui on talle söögiks vajalik, ta võib elada umbes aasta vanuseks.<br>SAAMIA: Aasta?! Ta elab ainult ühe aasta?<br>AADIL: Kui ta säästetakse hävitamisest ja jäetakse nautima oma elu.<br>SAAMIA: Meie toitu ja riideid reostama!<br>AADIL: (Paneb leksikoni kinni) See on kõik, mis leksikonis seisab.<br>SAAMIA: Ja nüüd?<br>AADIL: Mis nüüd.<br>SAAMIA: Kas me jäämegi nüüd seda prussakat vahtima?<br>AADIL: See on nauditav vaatepilt! Kas sa ei arva nii?<br>SAAMIA: Meil seisab töö ees!<br>AADIL: Õige. Töö!<br>SAAMIA: Me peame sellega lõpetama.<br>AADIL: Ja kuidas me temaga lõpetame? See asi ei ole meie kätes.<br>SAAMIA: Kelle käes siis?<br>AADIL: Tema kätes. Sest ta ei ole lõpetanud ronimist.<br>SAAMIA: Ega ole samuti lõpetanud kukkumist.<br>AADIL: Jah. siis ta lendab selili ja siis ta kukub. Pane tähele liikumist. ronib, siis libisemine, siis selili ja siis kukkumine vanni põhja.<br>SAAMIA: Ta ronib, siis libastub, siis selili. siis kukkumine vanni põhja.<br>AADIL: Just. Siis uus algus. Ilma puhkamata. ilma vaheajata. ronib..<br>SAAMIA: Siis libastub.<br>AADIL: Siis lendab selili.<br>SAAMIA: Siis kukub.<br>AADIL: Siis ronib.<br>SAAMIA: Kuule, Aadil. Mis siis saab viimaks?<br>AADIL: Ta pole oma viimast sõna veel öelnud!<br>SAAMIA: Ma mõtlen, et aitab.<br>AADIL: Kas sa ütled seda minule?<br>SAAMIA: Palun. Sinul võibolla on aega raisata, aga minul mitte.<br>AADIL: Ja kas see on minu süü, jumaluke?!<br>SAAMIA: Kas ma saan vanni minna või mitte?<br>AADIL: Palun! Kas ma olen sind kinni pidanud?<br>SAAMIA: Aga prussakas?<br>AADIL: Mina ei vastuta kellegi muu kui ainult iseenda eest.<br>SAAMIA: Mis tähendab seda, et sa kavatsed jätta ta niimoodi vanni sisse?!<br>AADIL: Ma mõtlen, et kenam on jätta ta lahendama oma probleem ise..<br>SAAMIA: Kas sa teed nalja, Aadil? Kas praegu on naljatamiseks aega?<br>AADIL: Vastupidi. Ma olen äärmiselt tõsine. Kas sa ei näe, et ta ei loobu katsetamast, et ennast päästa. nii et jätkem ta katsetama.<br>SAAMIA: Kui kauaks?<br>AADIL: Meie ei suuda - ei mina ega sina - seda ette öelda, millal.. See sõltub tema tahtejõust, mis. mis siiani ei ole näidanud üles katsetest loobumise kavatsust. Vaata! Temas pole märgata veel mingeid väsimuse tundemärke.<br>SAAMIA: Aga mina olen väsinud.<br>AADIL: Kahju.<br>SAAMIA: Aga sina? Kas sind ei väsita?<br>AADIL: Loomulikult. Nagu sindki. Aga mida ma võin parata!<br>SAAMIA: Lühidalt, mina ei võta täna vanni, ei riietu, ei lähe tööle. Kõike seda põhjusel, et vannitoa vannis asetseb prussakas ja minu austatud abikaasa seisab ja vahib ja jahvatab mõttetut loba.<br>AADIL: Ma tänan sind!<br>SAAMIA: Kuna sinule ei või enam toetuda, siis ma tegutsen iseseisvalt.<br>AADIL: Mida sa tegema hakkad?<br>SAAMIA: Ma toon putukamürgi ja toimetan selle asja ise.<br>AADIL: Sa hävitad prussaka?!<br>SAAMIA: Otsekohe.<br>AADIL: Mine siis ja too mürk!<br>SAAMIA: Just niimoodi. <i> (Saamia väljub kiirustades köögi poole. Aadil sulgeb kiiresti seestpoolt vannitoa ukse. Seda märganud Saamia pöörab ümber ja taob kinnise ukse pihta...Aadil vannitoas läheb vanni juurde ja ümiseb laulukest..) </i><br>SAAMIA: Mis sa tegid, Aadil? Keera lahti!<br>AADIL: (Ei vasta, vaid vaatab prussakat vannis)?<br>SAAMIA: Kas sina tegid seda, Aadil?<br>AADIL: (Näitab prussaka peale) Roni. roni. järgmine samm. julgemalt. julgemalt..<br>SAAMIA: Aadil. Tee lahti!<br>AADIL: (Prussakale) Pea vastu. pea vastu. Hoia oma elust kinni!<br>SAAMIA: (Koputab ägedamalt) Ma ütlesin sulle, et tee lahti, Aadil. Tee lahti. Kas sa kuuled mind?<br>AADIL: (Prussakale) Nad tahavad sind mürgitada. Ära karda! Ma ei tee lahti. Pea vastu. pea vastu. pea vastu.<br>SAAMIA: (Koputab uksele) Tee uks lahti, Aadil! Keera mulle lahti..<br>AADIL: (Prussakale) Oh õnnetust! Sa libastusid, lendasid selili ja siis kukkusid nagu alati.<br>SAAMIA: (Koputab uksele) Kas sa tõesti ei kuule kõike seda koputamist?<br>AADIL: (Prussakale) Sa tahad uuesti proovida. sa hakkad uuesti ronima. Kas sa ei puhkaks väheke?! Puhka viivuke, vennas! Pea vahet! Aga ei mingit kasu. (hüüab) Ei mingit kasu!<br>SAAMIA: Ei mingit kasu?! Sa ütled, et ei ole mingit kasu?<br>AADIL: Mitte sulle.<br>SAAMIA: Lõpuks ometi midagi! Ja lõppude lõpuks. Kas sa teed lahti või ei tee?<br>AADIL: Ei.<br>SAAMIA: Sa ütled ei?<br>AADIL: Jah.<br>SAAMIA: Sa ütled jah või ei?<br>AADIL: Jah ja ei.<br>SAAMIA: Räägi mõistlikku juttu. Kas sa teed lahti või ei tee?<br>AADIL: Ma teen lahti ja ei tee lahti.<br>SAAMIA: Ära ärrita mind. Määratle oma seisukoht!<br>AADIL: Määratle ise oma seisukoht!<br>SAAMIA: Minu seisukoht on selge. Väga selge.<br>AADIL: Seisukoht kelle suhtes?!<br>SAAMIA: Sinu suhtes muidugi..<br>AADIL: Ma ei küsi sinult seisukohta enda suhtes. Ma küsin sinu seisukohta tema suhtes..<br>SAAMIA: Kelle suhtes?<br>AADIL: Prussaka suhtes.<br>SAAMIA: Ei. Nüüd sa oled küll lolliks läinud! (Telefon heliseb, Saamia ruttab toru töstma...) Hallo. Kes räägib? Ah. Tere hommikust, härra Raafat. Ei. Me ei ole veel riietunud ega hommikust söönud ega teinud üldse midagi täna hommikul. Ei mina ega tema. Ta rääkis sinuga. Ah tema helistas sulle. Olen märganud tõesti. ebanormaalset. haiglaslikku. jah. vannitoas. Ei. Ta on ennast luku taha pannud. Prussakas, härra. Jah. tavaline prussakas. Ei, ei. See on pikk lugu. Jah. kui me kokku saame. Ma ei usu, et ta kavatseb tööle minna. Mina ise olen hiljaks jäänud. Kindlasti on temaga midagi juhtunud. ei. Ärge teie muretsege. kompanii arsti. Ja mida suudab kompanii arst temaga ära teha. Ma olen tänulik, härra Raafat. Kus Yusriyya on? Tere hommikust, Yusriyya. Teie mees pani tähele ja ütles teile. ei. Ärge muretsege, Yusriyya. Ma olen teile ja härra Raafatile väga tänulik. Ma tänan. Ma tänan... (Paneb toru ära.... Siseneb Teenija, kes kannab piimanõud)<br>TEENIJA: Kes pani piima pliidi peale ja jättis? Piim kees ja voolas maha põrandale. Ja pott on päris tühi.<br>SAAMIA: (Näitab vannitoa poole) Tema kõrgeauline.<br>TEENIJA: Aga miks tema läks kööki toimetama?<br>SAAMIA: Ja miks sina täna hiljaks jäid?<br>TEENIJA: Transport..<br>SAAMIA: Liiklusummikud. Pole seisukohtagi. Kas pole nii?<br>TEENIJA: Täiesti.<br>SAAMIA: Ma tean sinu vabandusi. Need on ette teada.<br>TEENIJA: Kas ma valmistan hommikusöögi?<br>SAAMIA: Hommikusöök?! Oota, kuni me näeme, millega see lõpeb. (Näitab vannitoa poole.....)<br>TEENIJA: (Vaatab vannitoa poole) Kas tema...<br>SAAMIA: Tema, seespool. Pani ennast luku taha.<br>TEENIJA: Miks. ega midagi hirmsat!<br>SAAMIA: Prussakas.<br>TEENIJA: Prussakas?!<br>SAAMIA: Kuule, Umm Attiya. Kas sa küürisid eile korralikult vannituba?<br>TEENIJA: Muidugi, proua. Karboolhappega.<br>SAAMIA: Võimatu.<br>TEENIJA: Pudel on köögis.<br>SAAMIA: Oled sa kindel?<br>TEENIJA: Proua elu nimel, et puhastasin.<br>SAAMIA: Kuidas siis see neetud prussakas meile sai?<br>TEENIJA: Laeaknast. trepilt. torudest. seinapragudest. Prussakatest ja sipelgatest pole puudust üheski majas. kui põhjalikult ka ei küüritaks.. <i> (Kogu selle aja on Aadil vannitoas keskendunud prussaka vaatlemisele vannis, ta elab kätega zestikuleerides kaasa tema liigutustele töusmisel ja kukkumisel näitab oma miimika, ohkamiste ja näitlemistega vaikselt kogu oma kaasaelamist ja poolehoidu) </i><br>SAAMIA: (Hüüatab äkki) Oeh. Kui kaua mu närve süüakse, inimesed. mu närvid!<br>TEENIJA: Kas ma toon teile tassi teed?<br>SAAMIA: Ei. Mine sina oma tegemiste juurde. Jäta nüüd mind..<br>TEENIJA: Mürk on köögis, proua, ma toon selle ja...<br>SAAMIA: Ma tean, et putukamürk on köögis. aga küsimus on. Mine sina, Umm Attiya, ja jäta mind rahule. Ma tean, mis ma tegema pean.<br>TEENIJA: Kuidas soovite, proua. (Läheb ära.)<br>SAAMIA: (Läheb vannitoa ukse juurde ja koputab) Kuule Aadil. Ma tahan sulle öelda paar sõna. Kas kuuled?<br>AADIL: (Ilma liigutamata ja vaatlust katkestamata) Kuulen.<br>SAAMIA: Ma arvan, et see lugu on liiga pikale läinud..<br>AADIL: (Kordab kaja kombel) Pikale läinud..<br>SAAMIA: Ja igal kannatlikkusel on piir.<br>AADIL: Piir!<br>SAAMIA: Ja mu närvid on täiesti puru..<br>AADIL: Täiesti puru!<br>SAAMIA: Su käitumine on naeruväärne.<br>AADIL: Naeruväärne..<br>SAAMIA: (Hüüab) See asi on talumatu. Kas sa vastad mulle ükskord. vasta midagigi. Vasta. vasta. vasta..<br>AADIL: Vasta. vasta. vasta..<br>SAAMIA: (Lahkub lootusetuna vannitoa ukselt) Ei mingit kasu. Pole mingit kasu enam selle olendiga rääkida! Ta kordab nüüd kõike, mida ma talle ütlen, nagu papagoi. Meil on nüüd vannitoas prussakas ja papagoi!<br>TEENIJA: (Tuleb sisse) Proua.. Täna te olete hilisemad kui tavaliselt.<br>SAAMIA: Muidugi.<br>TEENIJA: Kas täna on vaba päev?<br>SAAMIA: Ei vaba päev ega midagi selletaolist. Täna on tavaline tööpäev.<br>TEENIJA: Hüva. Aga?<br>SAAMIA: Mis aga? Kõrgeauline pani ennast luku taha. ei vasta ega tee lahti. ega tahagi vastata. Ma olen tüdinud rääkimisest ja koputamisest. Ma võitlesin temaga, tulutult. Pole mingit võimalust temaga kontakti saavutada.<br>TEENIJA: Kuna ta on keeranud ennast luku taha..<br>SAAMIA: Pole muud võimalust kui üksainus.<br>TEENIJA: Proovime seda.<br>SAAMIA: Kas sa tead, mis see on?<br>TEENIJA: Ei.<br>SAAMIA: Uks maha murda.<br>TEENIJA: Vannitoa uks maha murda?<br>SAAMIA: Jah.<br>TEENIJA: Ja kes selle maha murraks?<br>SAAMIA: Kas sina ei jaksa?<br>TEENIJA: Mina?!<br>SAAMIA: Tõesti. see on sinule raske.<br>TEENIJA: See on tugev uks, oleks vaja puuseppa.<br>SAAMIA: Mine ja too puusepp.<br>TEENIJA: Siin läheduses pole ühtegi puuseppa.<br>SAAMIA: Aga mida siis teha?<br>TEENIJA: Las see jääb Jumala hooleks. Jätame ta, kuni ta ise ära tüdineb ja lahti teeb.<br>SAAMIA: Ta ei tüdine. Niikaua kui sel neetud prussakal on hing sees.<br>TEENIJA: Aga paratamatult peab ta välja tulema, et tööle minna.<br>SAAMIA: Ta on töö unustanud või teeskleb seda. Ma tunnen teda. mõnikord ta unustab ennast. Ja sageli ei suuda ta iseennast valitseda. ega oma aega.<br>TEENIJA: Aga teie töö, proua?<br>SAAMIA: Selles ongi probleem. Ma ei või minna ilma temata. Sest nad küsivad minult tema kohta. Mida ma neile ütlen? Kas ma ütlen, et ta puudub töölt sellepärast, et on hõivatud vannis viibiva prussaka vaatlemisega vannitoas?!<br>TEENIJA: Öelge, et ta on väsinud. et ta on põdur.<br>SAAMIA: Siis nad saadavad otsekohe tema juurde kompanii arsti.<br>TEENIJA: Las ta tuleb. Tere tulemast.<br>SAAMIA: Aga kui see uurib teda ega leia temas mingisugust põdurust?!<br>TEENIJA: Tal oleks õigus.<br>SAAMIA: Ta seab mind alati sarnastesse piinlikkesse olukordadesse. Ja kui mind ei oleks alati tema kõrval teda päästmas ja juhtimas, siis ta satuks paljudesse hädadesse...<br>TEENIJA: Issand kaitsku teid ja andku jõudu!<br>SAAMIA: Ta alati kuuletub mulle. ega vaidle kunagi vastu.<br>TEENIJA: Seda on näha...<br>SAAMIA: Mis siis temaga täna hommikul juhtus?! Mina ütlen talle, et tee lahti. tee lahti.. tee lahti. Aga räägi nagu seinale või jahukotile!<br>TEENIJA: Kogu elu on ta teie juttu ju kuulanud!<br>SAAMIA: Välja arvatud täna. Ma ei tea, mis temaga juhtunud on?!<br>TEENIJA: Kuri silm!<br>SAAMIA: Ja millega see lõpeb!?<br>TEENIJA: Kannatust proua. Kannatus on voorus!<br>SAAMIA: Mu kannatus on otsakorral. läbi. katkenud. mu kannatus on katkenud!<br>TEENIJA: (Vaatab vannitoa poole) Aga see tähendab. et kõik, mida ta seal teeb on prussaka vahtimine?!<br>SAAMIA: Kas sa ei usu?<br>TEENIJA: Issand, proua, kui ma ei usaldaks igat teie sõna, siis ma ei suudaks küll mingit mõtet selle jutu sisse panna.<br>SAAMIA: Loomulikult. Sellist asja ei saaks juhtuda normaalse inimesega!<br>TEENIJA: Kas äkki mina räägiksin temaga?<br>SAAMIA: Sina?!<br>TEENIJA: Ma lähen proovin?!<br>SAAMIA: Proovi..! (Teenija koputab vannitoa uksele. samal ajal Aadil vaatab liikumatult vanni..)<br>TEENIJA: (koputab teist korda, siis uuesti, lõpuks hüüatab) Ma olen Umm Attiya.<br>AADIL: (Tõstab pead) Umm Attiya?! Mis sa tahad?<br>TEENIJA: Vannitoa põrandat pesta.<br>AADIL: Keelatud.<br>TEENIJA: Keelatud?!<br>AADIL: Täna on selle pesemine keelatud.<br>TEENIJA: Ma tõin uue seebi, ma panen selle vannitoa ääre peale.<br>AADIL: Siin on seepi.<br>TEENIJA: Aga puhas käterätik?<br>AADIL: Siin on. siin on kõike.<br>TEENIJA: Ega sa ei vaja midagi?<br>AADIL: Ma vajan, et sa lahkuksid ja vait jääksid.<br>TEENIJA: Just nii. (Teenija tuleb lootusetuna Saamia juurde tagasi...)<br>SAAMIA: Ma ütlesin sulle, et pole mingit kasu.<br>TEENIJA: Tõesti. õige.<br>SAAMIA: Mida teha? Igatahes tuleb midagi teha. Igatahes. Igatahes.<br>TEENIJA: Proua, rahunege. Jätke see Jumala hooleks!<br>SAAMIA: Pole võimalik vaikida. pole võimalik! (Kõnnib närviliste liigutuste saatel toas ringi. Teenija vaatab teda ja ohkab. siis heliseb uksekell)<br>TEENIJA: Uksekell!<br>SAAMIA: Kes see võiks olla?<br>TEENIJA: Ma lähen ja vaatan. (Läheb ära...)<br>SAAMIA: (Seisab ja ootab, siis hüüab) Kes see on, Umm Attiya?<br>TEENIJA: (Siseneb, ähmi täis) Doktor, proua!<br>SAAMIA: Doktor?! Mis Doktor.<br>TEENIJA: Ütles, et ta on kompanii Doktor. ma lasksin ta esikusse.<br>SAAMIA: Kompanii Doktor?! Ah. Kindlasti Raafat saatis ta, arvates, et küsimus seda nõuab.. Ja mida nüüd teha?! Juhtus see, mida ma kartsin. (Läheb vannitoa ukse juurde ja koputab) Aadil. Keera lahti, Aadil. Väga oluline asi.<br>AADIL: (Pilk vanni suunatud) Ma tean. Väga oluline.<br>SAAMIA: Olukord on tõsine.<br>AADIL: Kahtlemata. (Näitab prussaka peale vannis) Tõesti on tema olukord tõsine! Ja sa tead, et tema olukord on tõsine.<br>SAAMIA: Kelle olukord? Ma räägin sinu olukorrast...<br>AADIL: See on samuti hästi teada.<br>SAAMIA: Tee lahti, Aadil. Tee lahti ,et ma saaksin sulle selgitada olukorda.<br>AADIL: Olukord on selge. ega vaja selgitamist.<br>SAAMIA: Sa eksid. On tulnud üks uus asi. Doktor saabus.<br>AADIL: Doktor?! Sa kutsusid doktori?! Et hävitada see rahumeelne olend? Entomoloogia doktor muidugi?!<br>SAAMIA: Entomoloogia?! Mida see tähendab? Doktor tuli sinu pärast. Tee lahti. Doktor on sinu pärast.<br>AADIL: Minu pärast?! Entomoloogia doktor?<br>SAAMIA: Mis entomoloogia, Aadil?! Kompanii Doktor. Kompanii Doktor saabus sind üle vaatama.<br>AADIL: (Üles karates) Mida sa räägid?<br>SAAMIA: Tee lahti ja ma seletan sulle.<br>AADIL: (Taibates) Tee lahti?! Ah! Ei. Vana jutt!<br>SAAMIA: Ma ei tee nalja, Aadil. ega lollita. mu jutt on tõsine. Kompanii arst on tõesti siin. Ta on esikus. Paistab, et Raafat saatis ta. Ta arvas, et sa oled haige.<br>AADIL: Mina olen haige?!<br>SAAMIA: Raafat sai niimoodi aru. ja Doktor saabus tõesti.<br>AADIL: Kui ta tõesti saabus, siis miks ma ei kuule tema häält?!<br>SAAMIA: Ta on ju esikus. Ma ütlesin sulle, et ta on esikus, ja palun ära lase tal enam kauem oodata!<br>AADIL: Lühidalt, sa tahad, et ma keeraksin lahti?!<br>SAAMIA: Loomulikult. et tulla Doktori küsimuse juurde.<br>AADIL: Aitab sellest Doktori muinasjutust.<br>SAAMIA: Kas sa ei usu, et ta on siin?<br>AADIL: Kui ta on tõesti tulnud siia minu pärast, siis palun las ta kõnetab mind ise!<br>SAAMIA: Kas sa tahad, et ma tooksin ta siia.<br>AADIL: Kas see polekski kõige loomulikum?!<br>SAAMIA: Olgu pealegi. (Kutsub) Umm Attiya. Kutsu palun Doktor siia!<br>TEENIJA: Kohe proua. (Saamia hakkab arstiga kohtumiseks valmistudes kiiresti oma juukseid ja riideid seadma...)<br>TEENIJA: (Lävelt) Palun siia, Doktor!<br>SAAMIA: (Läheb talle vastu) Palun, Doktor!<br>DOKTOR: (Siseneb väikest kotti kandes) Tere hommikust!<br>SAAMIA: Tere hommikust! Paistab, et me oleme sind tülitanud ilma...<br>DOKTOR: Ei. mitte sugugi. Ma olin juba riides ja just välja minemas kui härra Raafat otsis mind telefonis. Ma tulin otsekohe.. Minu maja on teie omale väga lähedal.<br>SAAMIA: Me oleme äärmiselt tänulikud. Aga..<br>DOKTOR: Ja kuidas härra Aadil ennast tunneb?<br>SAAMIA: Ta on tegelikult...<br>DOKTOR: Igal juhul saab ülevaatamisega selgeks. Lubage? Kus ta on?<br>SAAMIA: Tema. ta. Ta on siin vannitoas. Ma hõikan teda. DOKTOR: Las ta peseb rahulikult.<br>SAAMIA: Ta ei pese. ta. üks hetk. (Koputab vannitoa uksele) Aadil. tee lahti. kuule Aadil. Doktor ootab.<br>AADIL: Kus ta on?<br>SAAMIA: Siin toas. Vasta talle, Doktor!<br>DOKTOR: Härra Aadil!<br>AADIL: Jumal! Õige jutt!<br>DOKTOR: (Saamiale) Mis ta räägib?<br>SAAMIA: (Aadilile) Sa usud mind! Tee nüüd lahti!<br>AADIL: (Teeb lahti ja seisab vannitoa lävele) Doktor?! Ma olen tegelikult. Mul on väga piinlik.<br>DOKTOR: Kuidas teie käsi nüüd käib, härra Aadil?<br>AADIL: Minul? Mul on hästi.<br>DOKTOR: Hästi?<br>AADIL: Muidugi.<br>SAAMIA: Aga ta tundis ennast hommikul veidi haiglasena.<br>AADIL: Mina?!<br>SAAMIA: Muidugi sina. Hommikust alates pole su seisund olnud normaalne.<br>AADIL: Sa tead ka põhjust, miks.<br>SAAMIA: Põhjus pole oluline. Doktor on siin ja asi on lõpetatud. Ja sina oled igatahes tööle hiljaks jäänud. Pole midagi katki, kui Doktor kirjutab sulle vaba päeva. Kas pole nii, Doktor?<br>DOKTOR: Enne kui ma midagi määran, pean ma läbi vaatama. palun siia voodile, härra Aadil!<br>AADIL: Aga ma.<br>SAAMIA: Kuula Doktori juttu, Aadil. Ja lase ta vaatab sind läbi. AADIL: Vaatab läbi?! Ja kui selgub, et... SAAMIA: Igal juhul oled sa üle töötanud. AADIL: Aga see pole piisav põhjus.<br>SAAMIA: Praeguseks sellest piisab. AADIL: Ma eelistan et ta teaks tõelist põhjust. SAAMIA: Tõelist põhjust?! AADIL: Jah. Tulge, Doktor... DOKTOR: Kuhu? AADIL: (Tõmbab teda vannitoa poole) Siia. SAAMIA: Sa oled hull, Aadil! (Tõmbab Doktorit teiselt poolt tagasi) Palun, Doktor. tulge... AADIL: Jäta ta rahule, Saamia. Lase ma teen talle teatavaks tõelise põhjuse. (sikutab Doktorit) Tulge, Doktor... SAAMIA: Ärge kuulake ta juttu, Doktor. (sikutab Doktorit) Tulge...<br>DOKTOR: (Hämmeldunult nende kahe sikutamise vahel) Palun. palun..<br>SAAMIA: Jäta Doktor rahule, Aadil. See pole õige.<br>AADIL: Jäta ta ise rahule!<br>SAAMIA: Lase tal ennast läbi vaadata. Sellepärast ta ju tuli.<br>AADIL: Ei. Ma näitan talle hoopis tõelist põhjust.<br>SAAMIA: Aga sellel ei ole mõtet. ei ole..<br>AADIL: Seda tuleb teha.<br>SAAMIA: Sa ei tea, mida sa teed. Tulge siia palun, Doktor (sikutab Doktorit)..<br>AADIL: Aga Doktorit huvitab teada, mida ma tahan talle näidata. ma olen selles kindel. Palun, Doktor. Kuulake mu juttu. tulge. (sikutab Doktorit)..<br>DOKTOR: Vabandage mind. vabandage mind. (Üritab neist vabaneda).<br>SAAMIA: Mul on kahju, Doktor. Aga. Mu mees Aadil ei anna endale aru..<br>AADIL: Millest ma endale aru ei anna? Kuidas ei anna aru. Ma tean täiesti, mida ma teen. Ja ma olen kindlalt otsustanud..<br>SAAMIA: Ma hoiatan sind, Aadil. Ma hoiatan sind..<br>AADIL: Ma kannan kogu vastutuse.<br>SAAMIA: Olgu nii. Oled vaba..<br>DOKTOR: (Hämmeldunult) Milles on küsimus. Palun teid. Öelge mulle?!<br>AADIL: (Tõmbab teda vannitoa poole) Tulge minuga, Doktor ja ma selgitan sulle, milles on küsimus.<br>DOKTOR: (Jahmatuses) Kuhu?<br>AADIL: (Vanni ees) Siia. vaadake. Mida te näete selle vanni sees?<br>DOKTOR: (Vaatab) Mitte midagi. Seal pole vett.<br>AADIL: Muidugi pole seal vett. Aga kas seal pole midagi muud?<br>DOKTOR: Ei. ei midagi. see on tühi..<br>AADIL: Kuid sellestki hoolimata leidub seal midagi!?<br>DOKTOR: Midagi?! Nagu näiteks?<br>AADIL: Kas teile paistab see täiesti kirgas lumivalge?<br>DOKTOR: Jah. täiesti.<br>AADIL: Aga te ei või öelda, et see oleks täiesti puhas..<br>DOKTOR: Ja kas mina peaksin kritiseerima teie puhtust?!<br>AADIL: Tänan viisakuse eest. Aga ilmselge tõsiasi on, et vannis on midagi musta.<br>SAAMIA: Sa tunnistad nüüd, et see on must ja tuleb ära koristada?<br>AADIL: Mustus on üks ja selle ärakoristamine hoopis teine asi!<br>DOKTOR: (Vaatab neid arusaamatult) Vabandage mind..<br>AADIL: Vaadake siia vanni, Doktor ja te saate aru!<br>DOKTOR: (Vaatab tähelepanelikult)?<br>AADIL: Kas te ei näe seal midagi liigutavat?<br>DOKTOR: (Huvitult) Prussakas..<br>AADIL: Prussakas?. Hiilgav..<br>DOKTOR: Aga mis siis?<br>AADIL: See prussakas, Doktor, ongi kogu asja iva.<br>DOKTOR: Kogu asja iva?<br>AADIL: Vaadake teda hästi, Doktor. Mida te märkate temas?<br>DOKTOR: Mis suhtes?<br>AADIL: Käitumise suhtes.<br>DOKTOR: Tema käitumise?<br>SAAMIA: Ole sina vait, Aadil. lase ma seletan Doktorile..<br>AADIL: Ei. palun, Saamia. Luba minul rääkida...<br>SAAMIA: Ja miks mina ei või rääkida? Ma vähemalt ei valeta..<br>AADIL: Ja kas mina valetan?<br>SAAMIA: Ära tõrju mind kõrvale. lase mina räägin. sest sina ei ole parem seletaja kui mina.<br>AADIL: Loomulikult. aga ainult mina..<br>SAAMIA: Sa töötad mulle täna pidevalt vastu. mõttetul viisil..<br>AADIL: Ma ei tööta sulle vastu. ma ei mõtle seda nii. vaid ainult..<br>SAAMIA: Ainult mida? Kuula, Doktor<br>AADIL: Üks hetk, Saamia palun! Lase mina räägin esimesena. Sest minul on teistsugune seisukoht.<br>SAAMIA: Minul on samuti oma seisukoht..<br>AADIL: Loomulikult.. loomulikult. Sinu seisukoht on hinnatud. Väga hinnatud. Aga luba mulle üks minut. Minut, mitte rohkem.<br>SAAMIA: Ei. ega mitte pooltki minutit..<br>AADIL: Palun, Saamia..<br>SAAMIA: Pole võimalik..<br>AADIL: Saamia!<br>DOKTOR: Kuulge kaimud. Pole põhjust kõigeks selleks lahkheliks. Seletage mulle kõigepealt, milles asi täpselt on...<br>SAAMIA: Asi on selles; Doktor...<br>AADIL: Kelle pärast Doktor on siia tulnud? Kas mitte minu pärast?! Öelge mulle, Doktor. Keda te vaatama tulite?<br>DOKTOR: Teid...<br>AADIL: Mind. Siis olen mina see , kes teile seletab.<br>DOKTOR: Teie või proua. Oluline, et ma asja teada saaksin.<br>SAAMIA: Kuuled, Aadil. mina või sina. ja kuna mina olen naine, siis minul on eesõigus.<br>AADIL: Isegi selles, inimesed. isegi minu haiguses?!<br>SAAMIA: Nüüd sa tunnistad, et oled haige?<br>AADIL: Doktori arvates. Sest Doktor tuli muidugi sellepärast, et majas oli haige. Ja oletatav haige olen mina. Kuid tegelikult, Doktor...<br>SAAMIA: Tegelikult on ta...<br>AADIL: Tegelikult olen ma...<br>SAAMIA: (Tigedalt) Ja mis siis veel, Aadil. palun. Ära sunni mind...<br>AADIL: Olen süüdi. süüdi. nagu alati. sest mina olen alati süüdi.<br>DOKTOR: Oluline on. milles asi, kaimud...</p>
<p>SAAMIA: Mul on kahju, Doktor.. Me kaotame palju teie tööaega...<br>DOKTOR: Ei. sugugi mitte. ainult. ma tahaksin saada aru...<br>SAAMIA: Saate aru, Doktor.. te saate.. Kui tema jääb hetkeks vait, suudan mina teile seda seletada.<br>AADIL: Vastupidi...<br>SAAMIA: Mis asi on vastupidi?!<br>AADIL: Kui mina jään vait, siis ta ei saa asjast aru.<br>SAAMIA: Sa mõtled, et mina olen võimetu talle seletama. või sa mõtled, et mina olen eksitaja, valetaja ja võltsija?! AADIL: Jumal ei! Kas ma võiksin kunagi sellist mõelda?!<br>DOKTOR: Lubage mul.. lubage mul.. ära lõpetada kogu see tüli.. laske mul see asi ise teada saada. Palun, härra Aadil. heitke palun voodile, et ma teid läbi vaadata saaksin.. ning ma saan ise tõe teada...<br>AADIL: Ei, Doktor.. tõde ei ole voodi peal.. tõde on siin vannis.<br>DOKTOR: Vannis?!<br>AADIL: Jah.. selles vannis.. see prussakas.<br>DOKTOR: Lubage mind.. vabandage mind.. mina.. ma ei saa mitte midagi aru...<br>SAAMIA: Vabandatav.. muidugi pole võimalik niimoodi aru saada...<br>AADIL: Ma selgitan asja paari sõnaga.. kuulake, Doktor.. vaadake hästi seda prussakat.. ja öelge mulle, mida ta praegu teeb?<br>DOKTOR: (Vanni vaadates) Mida ta teeb? Ta ei tee midagi...<br>AADIL: Vaadake tähelepanelikult, Doktor.<br>DOKTOR: Mis on täpsemalt selle kõige mõte?<br>SAAMIA: Aadil mõtleb, et...<br>AADIL: Ei. ei. lase Doktoril see ise läbi vaadata.<br>DOKTOR: (Vaatab tükk aega vanni) Läbi vaadata?<br>AADIL: Jah. kas te ei märka näiteks, et prussakas üritab midagi?<br>DOKTOR: Muidugi. Ta üritab vannist välja pääseda..<br>AADIL: Suurepärane...suurepärane. Saimegi kätte.<br>DOKTOR: (Vaatab teda) Mille me kätte saime?<br>AADIL: Kogu selle asja saladuse.<br>DOKTOR: (Noogutab pead) Mõistan. mõistan. kogu asi on nüüd selge.<br>AADIL: Te saate aru, mida ma mõtlen, Doktor? See on lähtepunkt. ja ma selgitan teile oma seisukoha...<br>DOKTOR: Ei. ei. pole vaja selgitada. ma sain aru. (Lahkub vannitoast ja sosistab Saamiale) Kas tohiks sinuga paar sõna..<br>SAAMIA: (Järgneb talle) Loomulikult, Doktor. Palun!<br>DOKTOR: (Sosistades) Ta on tõesti üle töötanud. Mitu tundi ta tehases hõivatud on?<br>SAAMIA: Niipalju kui harilikult. Aga tema saladus on miski muu.<br>DOKTOR: Kas ta tegeleb millegi teise asjaga?<br>SAAMIA: Ta valmistab ette oma doktoriväitekirja. aga tema olukord on...<br>DOKTOR: Mõistan, mõistan. Ta tõesti vajab puhkust. Ma kirjutan talle välja kõik vajaliku. Vabandust, härra Aadil!<br>AADIL: (Tuleb vannitoast välja) Jah, Doktor?<br>DOKTOR: Ei midagi. ainult minu amet kompanii arstina kohustab. ma olen külastanud teid kodus. Ma pean tegema läbivaatuse. lihtsalt tegema. et näidata oma siinviibimist, muidu...<br>AADIL: Aga ma ei ole haige.<br>DOKTOR: Ma tean seda. Kuid minult nõutakse aruande esitamist. ja aruanne peab näitama, et läbivaatus on tehtud.<br>AADIL: Kas te tulite siia ametlikult?<br>DOKTOR: Loomulikult.<br>AADIL: Ah..Sellisel juhul ma pean teid aitama. aga. mida te oma aruandesse kirjutate, kui ma haige ei ole?<br>DOKTOR: Jätke see minu hooleks. palun siia voodile kõigepealt. (Aadil sirutab ennast voodile, Doktor hakkab teda kuuldetoruga kuulama, koputama, katsuma jne...)<br>AADIL: Ma olen viimastel aastatel kaalus juurde võtnud.<br>DOKTOR: Seda on näha. Te jääte enne lõdvaks kui vanaks..<br>SAAMIA: Talle on kasvanud paras vats!<br>AADIL: Rasvasest söögist. Umm Attiya toitudest!<br>DOKTOR: Aga võibolla samuti sportimise puudumisest...<br>AADIL: Mul pole aega sportimiseks..<br>DOKTOR: Te koormate tööd tehes ennast üle..<br>AADIL: Ma olen kohustatud.<br>DOKTOR: (Uurib tema rinda ja selga kuuldetoruga) Hingake sisse. sügavalt. aitab. aitab. Kas te suitsetate?<br>AADIL: Natukene.<br>DOKTOR: Joote palju kohvi? AADIL: Paar tassi päevas. DOKTOR: Alkohol? Narkootikumid?<br>AADIL: Ei. ei. ei kunagi. ei kunagi..<br>DOKTOR: Olete muidugi öösiti kaua üleval..<br>AADIL: Mõnikord. kui minu töö seda nõuab. kuid igal juhul mitte kauem kui keskööni.<br>DOKTOR: Ja kas te magate rahulikult?<br>AADIL: Nagu kott...<br>DOKTOR: Ja kas unenäod on painavad?<br>AADIL: Ei painavad ega meeldivad. Ma ei näe üldse und..<br>DOKTOR: Võibolla te näete und, aga ei mäleta unenägusid..<br>AADIL: Võimalik..<br>DOKTOR: Ega te ei kannata millegi ebameeldiva all?<br>AADIL: Ei. ei kunagi..<br>DOKTOR: Tänan. (Doktor hakkab teises toa nurgas retsepti kirjutama..)<br>SAAMIA: (Läheneb Doktorile) Kas kõik on hästi, Doktor?<br>DOKTOR: Hästi. Tema tervisega on, Jumal tänatud, kõik suurepäraselt korras. temaga pole üldse midagi lahti. Ma kirjutan talle mõned rahustid välja ja määran talle kolm vaba päeva.<br>SAAMIA: Kolm päeva?!<br>DOKTOR: Vähe?<br>SAAMIA: Vastupidi, palju. rohkem kui vaja.<br>AADIL: (Kargab jalule) Mis asja on rohkem kui vaja..<br>SAAMIA: Doktor tahab määrata sulle kolm vaba päeva!<br>AADIL: Kolm päeva?!<br>SAAMIA: Piisab ühest päevast, Doktor.<br>AADIL: Muidugi ühest päevast. Ka seda päeva polnuks vaja, Doktor, kui te poleks tulnud. see olgu teie siiatuleku õigustamiseks.<br>DOKTOR: Olgu nii. üks päev, härra.<br>SAAMIA: Tänan, Doktor.<br>DOKTOR: Tingimusel, et te lebate voodis.<br>AADIL: Leban voodis?!<br>DOKTOR: Igatahes.<br>AADIL: Ja miks igatahes?!<br>DOKTOR: Täielik puhkus ja täiuslik rahu...<br>AADIL: Aga kui ma leian täieliku puhkuse ja täiusliku rahu mingis teises kohas?<br>DOKTOR: Kus?<br>AADIL: Näiteks vannitoas?<br>SAAMIA: Kuulete, Doktor? Ta veedab oma päeva vannitoas...<br>DOKTOR: Pole midagi halba, kui ta võtab kuuma vanni. see aitab tal puhata.<br>SAAMIA: Ta ei võta üldse vanni. ei kuuma ega külma.<br>DOKTOR: Ja mida ta siis vannitoas teeb?<br>SAAMIA: Küsige temalt...<br>AADIL: Ma vaatlen prussakat. Mis siis sellest?!<br>SAAMIA: Kuulsite oma kõrvadega, Doktor?<br>DOKTOR: Prussakat?! Jälle? AADIL: Tulge minuga vanni juurde ja ma selgitan teile...<br>DOKTOR: (Vaatab oma kella) Teine kord. Aeg on otsas. ja mul on kiireid tegemisi ees.<br>AADIL: Minu selgitus ei kesta kauem kui üks minut.<br>DOKTOR: Ma luban teid varsti jälle väisata. Kui teie närvid, Jumal aidaku, on maha rahunenud.<br>AADIL: Minu närvid on väga rahulikud. Soovin, et te jääksite vähekeseks, et ma...<br>DOKTOR: Ma tulen tagasi. ma tulen tagasi...<br>AADIL: Millal?<br>DOKTOR: Pärast lõunat.. pärast lõunat.<br>AADIL: Kui te tulete pärast lõunat, on kõik asjad muutunud.<br>DOKTOR: Mis on muutunud?<br>AADIL: Prussakas.. on hävitatud. Kas te arvate, et mu naine jätab asjad omale kohale?<br>SAAMIA: Loomulikult. Pole võimalik, et sa takistaksid mul terve päeva vannituba kasutada. see oleks mõttetu.<br>AADIL: (Doktorile) Kuulsite?<br>SAAMIA: Öelge oma arvamus, Doktor! Kas ma ei peaks minema tehasesse tööle? Kas ma pole oma kõrgeaulise tõttu juba piisavalt hilinenud...<br>AADIL: Doktor... Mina ei ole tema hilinemise põhjus. Tema hiljaksjäämise põhjus on muu. Küsige temalt, mis!<br>SAAMIA: Mis see muu põhjus siis on?!<br>AADIL: Sinu vannivõtmise nõudmine täna.<br>SAAMIA: Küsige temalt, Doktor. mis on põhjus, miks ma täna vanni pole võtnud?<br>AADIL: Ma ütlen teile põhjuse, Doktor. Põhjus on, et ta tahab hävitada seda prussakat.<br>SAAMIA: Palun väga, Doktor!<br>DOKTOR: Tõsi on, et küsimus...<br>AADIL: Ma olen kindel, et teie tunnistate tõe poolel. sest küsimus on ilmselge.<br>SAAMIA: Muidugi ilmselge. kuid ära ürita mõjutada doktorit.. sest ta saab kõigest aru.<br>AADIL: Ma ei ürita Doktorit mõjutada. sina oled see, kes algusest peale on üritanud teda mõjutada. Aga ta mõistab täiesti, mida ma mõtlen.<br>SAAMIA: Kas tõesti?<br>AADIL: Loomulikult.<br>SAAMIA: Öelge, Doktor. Kas te tõesti saate temast midagi aru?<br>AADIL: Aga kas te, Doktor, olete saanud temast midagi aru?<br>SAAMIA: Vastake, Doktor!<br>AADIL: Jah. vastake!<br>DOKTOR: (Segaduses nende kahe vahel) Mina tegelikult. tegelikult ma...<br>AADIL: Kuulake, Doktor. Asja iva on paaris sõnas. aseta ennast samasse olukorda.<br>DOKTOR: Teie olukorda?<br>AADIL: Prussaka olukorda.<br>DOKTOR: (Haarab kiiresti oma koti) Ei. Lubage palun... (Tormab välja, kuna Aadil ja Saamia talle järele hüüavad...)<br>SAAMIA: Oodake, Doktor!<br>AADIL: Üks hetk, Doktor!<br>(Eesriie)<br>KOLMAS VAATUS “Prussaka saatus”<br>(Sama pilt. möödunud on vähem kui minut. Aadil ja Saamia naasevad tuppa Doktori rutaka lahkumise järel...)<br>AADIL: Miks Doktor sellisel viisil lahkus?!<br>SAAMIA: Küsi seda iseendalt! AADIL: Mina küsigu iseendalt?! Mida? Kas ma tegin midagi valesti?<br>SAAMIA: Sina?! Sellest tunnist alates, kui me üles ärkasime, pole sa lõpetanud asjade valesti tegemist.<br>AADIL: Jumal tänatud!<br>SAAMIA: Me ärkasime täna hommikul Jumala rahus. olime valmis väljuma, et tööle minna. ja siis kõrgeauline tekitab meile sellise mõttetu viivitamise!<br>AADIL: Kas mina olin see, kes selle tekitas?<br>SAAMIA: Sinu prussakas!<br>AADIL: Ja kas mina olin see, kes ta vanni asetas?!<br>SAAMIA: Vähemalt, et.. sinul on päev vaba. Päev haigepuhkust. Mis puutub minusse, siis ma pean kindlasti oma tööle minema. On õige, et ma olen hiljaks jäänud. aga ma vabandan kõigest hingest seal sinu haigusega ja kompanii arsti koduvisiidiga. (Doktor ilmub tagasi...)<br>DOKTOR: Vabandage mind! Ma lahkusin üsna ebaviisakal kombel.<br>AADIL: Ei. ärge vabandage, Doktor!<br>DOKTOR: Ma kartsin hilineda oma ülejäänud töödele.. kuid järele mõtelnult leidsin, et minu olulisem kohustus lasub siin. Sellepärast tulin kiirelt tagasi ja palun teilt luba jätkata juhtumi läbivaatust.<br>SAAMIA: Olge lahke, Doktor.<br>DOKTOR: Ma sooviksin jääda nelja silma alla prouaga. Kas lubate, härra Aadil?<br>AADIL: Loomulikult. loomulikult. Ma lähen vannituppa...<br>DOKTOR: Head puhkust! (Aadil läheb vannituppa ja lukustab enda järel ukse. Ta uuendab huviga oma vannivaatlusi. Teeb kätega zeste ja viibutusi prussaka liikumist jälgides. Justnagu keegi, kes jälgib malemängu..)<br>SAAMIA: Kas midagi on halvasti, Doktor?<br>DOKTOR: Ma tahaksin esitada teile mõningaid küsimusi.<br>SAAMIA: Palun!<br>DOKTOR: Võibolla on minu küsimused pisut ahistavad.. sest nad puudutavad isiklikke teemasid. Kuid minu amet praktiseeriva arstina nõuab minult. Kas ma tohin küsida?<br>SAAMIA: Loomulikult, Doktor. Palun!<br>DOKTOR: Milline on teie arvamus oma mehe isiksusest?<br>SAAMIA: Mis seisukohalt?<br>AADIL: Tugevuse ja nõrkuse seisukohalt?<br>SAAMIA: Kelle suhtes?<br>DOKTOR: Teie suhtes muidugi.<br>SAAMIA: Ma arvan, et tema isiksus on minu omast nõrgem.<br>DOKTOR: Ja kas tema teab seda? SAAMIA: Kindlasti. DOKTOR: Kas ta on seda sulle otse öelnud?<br>SAAMIA: Ei. aga ta tunneb seda oma sisimas.<br>DOKTOR: Kuidas te seda teate?<br>SAAMIA: Ta väidab kogu aeg, et mina surun teda alla. ja sunnin teda oma käskudele alluma. ja et ma türanniseerin teda.<br>DOKTOR: Kas te türanniseerite teda?<br>SAAMIA: See on see, mida tema ütleb.<br>DOKTOR: Niisiis ta usub või kujutleb, et te türanniseerite teda?<br>SAAMIA: Jah...<br>DOKTOR: Minu diagnoos oli asjakohane...<br>SAAMIA: Milline diagnoos?<br>DOKTOR: See prussaka küsimus!<br>SAAMIA: Mis seos nendel on?<br>DOKTOR: Teie tahate prussakat hävitada.. ja tema tahab päästa seda teie käte vahelt.<br>SAAMIA: Te mõtlete, Doktor...<br>DOKTOR: Jah. Oma alateadvuses on ta samastanud ennast prussakaga. ja see ongi tema huvi ja kiindumuse saladus.<br>SAAMIA: Hämmastav! Kas te ise usute seda, Doktor?<br>DOKTOR: Ei või olla muud põhjust.<br>SAAMIA: Aga...<br>DOKTOR: See on väga tüüpiline, ilmselge, tüüpilise psühholoogiateooria näide. Mina ei ole psühholoogi väljaõppega. kuid ma olen uurinud seda erahuvina. ning on kena õnn, et ma täna sellise juhtumiga kokku puutusin.<br>SAAMIA: Kas te olete kindel, et see juhtum on psühholoogiline?<br>DOKTOR: Tüüpiline juhtum...<br>SAAMIA: Ja kas sellele on ravim olemas?<br>DOKTOR: Selle ravi on lihtne... eriti lihtne.<br>SAAMIA: Kõik, mida te käsite, ma teen otsekohe...<br>DOKTOR: Ravi ei nõua rohkemat, kui teie abikaasa veenmist, et ei ole mingisugust sarnasust tema ja prussaka vahel.<br>SAAMIA: Ja kuidas ma teda veenan?<br>DOKTOR: Siin ongi küsimus.<br>SAAMIA: Igatahes tuleb välja mõelda mingi moodus.<br>DOKTOR: Ennekõike tuleb teil omalt poolt prussakale kaasa tunda.<br>SAAMIA: Prussakale kaasa tunda?!<br>DOKTOR: Igal juhul. Sest igasugune teiepoolne vägivald prussaka suhtes on teie mehe vaatevinklist vägivald tema isiku suhtes.<br>SAAMIA: Aga see on ju hullumeelsus.<br>DOKTOR: Loomulikult. See on patoloogiline juhtum...<br>SAAMIA: Kuid ta on täiesti normaalne. Kuni tänase hommikuni poleks ta saanud olla kogu oma käitumise poolest kenamini tasakaalustatud. täites laitmatult oma kohustusi kompaniis...<br>DOKTOR: Ta on tõepoolest äärmiselt tasakaalustatud ja suudab alati oma kohustustega kompaniis toime tulla, nagu harilikult, kõige kenamal viisil. Mul pole selles mingit kahtlust.<br>SAAMIA: Siis on tema isiksus ju normaalne?<br>DOKTOR: Normaalne igas suhtes. välja arvatud ühes. see on prussaka küsimuses...<br>SAAMIA: Õige. Niipea, kui tal tuleb prussakas meelde, ta kohe...<br>DOKTOR: Kui kohe ilmnevad veidrused tema kõnes ja tegudes.<br>SAAMIA: Tõepoolest.<br>DOKTOR: Kuid isegi kui see on niimoodi, pole vaja sattuda paanikasse. Väikese tarkuse, kannatlikkuse, lahkuse ja korraldamisega me suudame kiiresti saavutada parima tulemuse.<br>SAAMIA: Ma teen kõik, et tarkusest ja kannatlikkusest kinni pidada. Olen lahke ja korraldan kõik, mida ta tahab...<br>DOKTOR: Seda just ongi nüüd vaja.. hakakem katsetama.<br>SAAMIA: Jah. Katsetagem.<br>DOKTOR: Esimeseks meil tuleb minna tema juurde ja osa võtta sellest, mida ta teeb.<br>SAAMIA: (Läheb, Doktor tema järel ja koputab õrnalt vannitoa uksele) Aadil!<br>AADIL: (Tõuseb püsti ja teeb neile lahti) Kas te olete oma eravestluse lõpetanud?<br>SAAMIA: Jah. Doktor soovitas mulle...<br>DOKTOR: Teatud toitumisrežiimi järgimist. Ma tahaksin, et te saaksite kerest veidi saledamaks.<br>AADIL: Saledamaks? Mina?!<br>DOKTOR: Aga miks mitte? Kas te tahate oma keha lõdvaks jättagi?<br>AADIL: Kas mu naine kaebas minu kere üle?!<br>DOKTOR: Ei. meditsiiniliselt. Sest kehakaalu suurenemine kutsub esile letargiat. Ent teie vajate energiat.<br>AADIL: Ma olen äärmiselt energiline.. ma olen väga energiline. Selle tõestuseks olgu, et ma ärkan hommikul varem, kui heliseb äratuskell. Küsige Saamialt.<br>SAAMIA: Õige...<br>DOKTOR: Te siis tunnistate, et teie abikaasal on selline voorus?<br>SAAMIA: Kahtlemata.. ta on äärmiselt energiline.<br>DOKTOR: Kas te kuulsite, härra Aadil? Teie naine ütleb teie kohta häid sõnu.<br>AADIL: Ta ei suuda eitada minu energilisust.. muidugi pole ma nii energiline kui see prussakas.<br>DOKTOR: Prussakas.. ah.. muidugi..<br>AADIL: Vaadake, Doktor. vaadake, Saamia.. ta heitleb lakkamatult.. sama jõuliselt.. sama vastupidavusega. Ma oleksin oodanud, et ta kustub.. või katkeb ära.. kuid ei iial.. ei iialgi.. ei iialgi...<br>SAAMIA: (Vaatab vanni teeseldud huviga) Ta on tõesti.. südikas.<br>AADIL: Milline südikus!<br>SAAMIA: Ma olen hakanud teda armastama...<br>AADIL: Armastama?<br>SAAMIA: Jah. Kas tema südikus ei vääri siis armastust?!<br>AADIL: Sa tahtsid teda putukamürgiga ära hävitada...<br>SAAMIA: Ma olin rumal.<br>AADIL: Jumal tänatud!<br>SAAMIA: Vaata tema vurrusid.. need on ilusad!<br>AADIL: Kelle vurrud?!<br>SAAMIA: Prussaka omad muidugi.<br>AADIL: Tema vurrud on ilusad?<br>SAAMIA: Kas sa ei arva seda?<br>AADIL: Kas sa teed minu üle nalja?!<br>SAAMIA: Mina sinu üle?! Ei. ma vannun sulle, Aadil! Ära vihasta. ma vannun, et ma ei tee sinu üle nalja. ma ei tee absoluutselt praegu nalja. minu jutt on siiras. ja kui ma ülen, et ma imetlen tema vurre, siis on kindel, et ma mõtlen seda tõsiselt.<br>AADIL: Ja millal sa tema vurrude ilu avastasid?!<br>SAAMIA: Siis.. sel hetkel, kui. ma hakkasin teda tähelepanelikult vaatama.<br>AADIL: Mina isiklikult olen teda tähelepanelikult vaadanud hommikust peale, aga pole temas avastanud mingisugust ilu!<br>SAAMIA: See on sinust tagasihoidlik...<br>AADIL: Tagasihoidlik?! Minust?! Mis seoses?<br>SAAMIA: Ei.. ei midagi.. ei.. ei...<br>DOKTOR: Kindla peale. ei ole üldse mingit seost...<br>AADIL: (Vaatab neid) Millest kogu see segadus...<br>SAAMIA: Ei midagi, Aadil. kõik on normaalne. kogu asi on selles, et mina ja Doktor mõistame täielikult sinu seisukohta...<br>DOKTOR: Just. just...<br>AADIL: (Kahtlustava pilguga) Ja missugune on minu seisukoht?<br>SAAMIA: See on. see on, et see prussakas...<br>DOKTOR: Et selle prussaka suhtes ei tohi vägivalda tarvitada. SAAMIA: Jah. jah...<br>AADIL: Ei, Saamia. ma arvan, et te ei mõistnud mind täiesti. Ma selgitan sulle ja Doktorile...<br>SAAMIA: Ei. pole vaja, Aadil. pole vaja. me mõistame. ja hindame seda. ja kõik asjad lähevad, Jumal tänatud, oma normaalsesse olukorda tagasi. natukese tarkuse ja kannatlikkusega...<br>AADIL: Jah. natukese kannatlikkusega. kõik mida vaja, on natuke kannatust. sest asi võib veidi veel jätkuda. kuid igal juhul on see huvitav ja ärgitav. ma ei tüdine vaatamast ega vaatlemat. ja niikaua kui see prussakas heitleb oma heitlust kitsikusest väljapääsemiseks, pole meile lubatav teda hävitada. SAAMIA: Ja kes ütles, et meie ta hävitame. vastupidi, Aadil. Ma hoolitsen tema eest kõige oma tähelepanuga. Ma ohverdan ennast tema eest...<br>AADIL: Sa ohverdad iseennast! Palun, Saamia. pole vaja naljatada... SAAMIA: Üldsegi mitte, Aadil, üldsegi mitte. mida ma peaksin tegema veenmaks sind, et ma ei tee üldse nalja?!<br>AADIL: Kõigest hoolimata. selle prussaka heitlus äratab minus austust... SAAMIA: Aga kes ütles, et meie austame teda sinust vähem?! Täiesti võrdselt. ja võibolla me austame ja hindame teda rohkem kui sina. Kas pole nii, Doktor?<br>DOKTOR: Loomulikult. loomulikult...<br>AADIL: Rohkem kui mina? Ei. ma ei usu...<br>SAAMIA: Aga miks mitte?<br>AADIL: Mina olen teda silmitsenud juba varajasest hommikutunnist. ning jälginud kõiki ta liigutusi. mind hämmastab, kui palju jõudu on temasse talletatud. imetlusväärne jõud...<br>SAAMIA: Ma olen sinuga päri, Aadil. sellega seoses ma leian, et ta on imetlusväärselt tugev isiksus.<br>AADIL: Tugev isiksus?!<br>SAAMIA: Kas sa ei arva nii?<br>AADIL: Kas sa ei arva, et on liialdus öelda, et ta on isiksus...<br>SAAMIA: Ausõna Aadil, ta on tugev isiksus. sa pead uskuma.<br>AADIL: Kuule, Saamia. ära aja hinnanguid segamini. Tõsiasi, et prussakas on tugev ja vastupidav, on vastuvõetav ja mõistlik. kuid öelda, et ta on isiksus. ei. see läheb liiga kaugele!<br>SAAMIA: Ma jään endale kindlaks, et ta on isiksus. ja võibolla on tema isiksus tugevam kui minu isiksus. Oleksite te selle väitega nõus, Doktor?<br>DOKTOR: See on vägagi mõeldav.<br>AADIL: Mis asi on vägagi mõeldav, Doktor? Et selle prussaka isiksus on Saamia isiksusest tugevam?!<br>DOKTOR: Härra Aadil, ärge hinnake oma proua abikaasa isiksuse tugevust üle. kogu meie lugupidamise juures tema vastu.<br>AADIL: Ma ei hinda üle kuid. aga võrrelda minu naist prussakaga?!<br>SAAMIA: Ma olen võrdlusega nõus, Aadil. olen nõus.<br>AADIL: Küsimus ei ole nõusolemisest või mitte nõusolemisest. me räägime võrdlusest kui sellisest.<br>SAAMIA: Aga miks me selle võrdluse hülgaksime. sellal kui see prussakas tõepoolest äratab austust? See teeb mulle au.<br>AADIL: Kas me oleme tagasi naljatamise juures?!<br>SAAMIA: Üldsegi mitte, Aadil, ma vannun sulle.. ma olen täiesti tõsine, küsi Doktorilt.<br>AADIL: Kuule Saamia. kui sõnad kaotavad oma hariliku tähenduse, siis kaotab ka iga asi oma tõsiduse. Mulle hakkab tunduma, et sina mestis Doktoriga pilkate minu ideid.<br>DOKTOR: Jumal hoidku, härra Aadil!<br>SAAMIA: Ei, härra Aadil, palun. ära süüdista niimoodi Doktorit. Tema oleks viimane inimene, kes haavab sinu eneseväärikust. Ta poleks ju jätnud pooleli oma teised tööd ja pühendanud meile kogu oma aja ainult selleks, et sinu ja sinu ideede üle nalja heita.<br>DOKTOR: Vastupidi.. ma.. tegelikult ma...<br>SAAMIA: Ärge ütelge midagi, Doktor. teie tunded on meile teada.<br>AADIL: Mul on kahju. Ma kahtlemata mõistsin midagi vääriti.<br>SAAMIA: Kindlasti, Aadil, oleme me sinuga kõiges sama meelt. meie vahel pole enam mingisuguseid arusaamatusi. Prussakas on meie kiindumus, nagu see on sinugi kiindumus.<br>AADIL: Minu kiindumus?<br>SAAMIA: Jah. ja lugupidamisest tema ja sinu vastu ma kavatsen täna mitte vanni minna. kindlustamaks sulle, et ma ei katsu tema kallal vägivalda tarvitada.<br>AADIL: Tänan.<br>SAAMIA: Kas see ei rõõmustagi sind?<br>AADIL: Muidugi rõõmustab see mind.<br>SAAMIA: Kõik, mis sind rõõmustab ja rahustab, ma teen seda otsekohe.<br>AADIL: Millest nüüd kogu see leplikkus?<br>SAAMIA: Ma kahetsen kõiki oma mõtlematusi.<br>AADIL: Mis mõtlematusi?<br>SAAMIA: Ma pole mitte alati olnud sinuga lahke.<br>AADIL: See on sinu õigus naise ja abikaasana. kuid minu kohustus mehe ja abikaasana on see välja kannatada.<br>SAAMIA: Ei. Nüüdsest peale sa ei pea kannatama.. ma ei pane sind välja kannatama.<br>AADIL: Mis nüüd on juhtunud?! Mis maailmaga on lahti läinud?!<br>DOKTOR: Teie naine on üks parimatest naistest, härra Aadil.. ja ta on teile kuulekas, pimedalt kuulekas.<br>AADIL: Mis ajast alates?!<br>SAAMIA: Tänasest alates.<br>AADIL: Ja miks just tänasest?<br>SAAMIA: Sest ta.. sest ma...<br>DOKTOR: Sest ta loomulikult ei taha näha teid haigena.<br>AADIL: Aga ma ei ole haige.<br>DOKTOR: Muidugi. muidugi.. te ei ole üldsegi haige.<br>SAAMIA: Doktor mõtles, et sa...<br>DOKTOR: Tõepoolest.. ma mõtlen, et on ilmselge, et te pole haige.. see ilmnes teie läbivaatamisel.. selles võite kindel olla. Pigemini on kogu mõte haiguse kujutlemise kõrvaldamises, mitte haiguse enese... Pelgalt Doktori nägemine omas kodus, kes on tulnud sinu pärast, on pannud teie naise tundma teie vastu teatavat...<br>SAAMIA: Jah. jah. Lihtsalt nähes, et sa vajad haiguspuhkust.<br>AADIL: Ma ei vaja haiguspuhkust. Doktor määras selle mulle. lihtsalt oma aruannet kirjutades. aga minul ei ole vaja mingit puhkust.<br>DOKTOR: See on õige.. õige...<br>SAAMIA: Igatahes, Aadil, ma olen tõesti eiranud sinu sinu õigusi.<br>AADIL: Mõnikord...<br>SAAMIA: Ma tunnistan seda. AADIL: Sa siis ei lähe enam vannituppa enne mind?!<br>SAAMIA: Ei.. ei kunagi.. muidugi mitte.<br>AADIL: Sa ei ütle mulle, et tee hommikusöök valmis?!<br>SAAMIA: Ei, muidugi mitte.. muidugi mitte.<br>AADIL: Ei suru oma tahet ja käske minule peale?!<br>SAAMIA: Muidugi mitte.. muidugi mitte.. muidugi mitte.<br>AADIL: Ja mis on selle äkilise muundumise saladus?!<br>SAAMIA: Ma ei teadnud, et minu selline käitumine sinuga viib seesuguste tulemusteni!<br>AADIL: Milliste tulemusteni?!<br>DOKTOR: Ta mõtleb.. ta mõtleb sinu vihastamisi.<br>AADIL: Aga ma ei ole vihane.. ma olen mõnikord kannatanud sinu käitumist tüdimusega.. jah.. ma olen olnud paljudel kordadel olnud tüdinud.. kuid ma pole olnud vihane.<br>DOKTOR: Sa oled selle alla surunud.<br>AADIL: Alla surunud?<br>DOKTOR: Surunud sügavale iseendasse.. ja see surutus.. see viib.. viib...<br>AADIL: Viib milleni?<br>DOKTOR: Viib.. häiritud tasakaaluni.<br>AADIL: Tõesti.. häiritud tasakaaluni.. kuid ainult hooti.<br>SAAMIA: Võibolla on su hinge midagi settinud...<br>AADIL: Sinu pärast?! Ei.. üldsegi mitte.<br>SAAMIA: Ma usun, et täna hommikul sa peaaegu vihkasid mind.<br>AADIL: Mina vihkasin sind?!<br>SAAMIA: Jah. Selle putukamürgi pärast...<br>AADIL: Kas sa nimetad seda vihkamiseks?! Lihtsalt kerge tüdimus.. põhjusel, et sa tahtsid hävitada seda prussakat!<br>SAAMIA: Ma ei mõistnud selle tähtsust.<br>AADIL: Ja kas sa nüüd tõesti mõistad selle tähtsust?<br>SAAMIA: Kindlasti.<br>AADIL: Ma kahtlen selles!<br>SAAMIA: Aga miks sa kahtled?<br>AADIL: Sest sa ei silmitse seda piisava huviga. Vaata! Nüüd on ta näiteks hakanud tegema vanni põhjas pikki seisakuid. Mida see tähendab?<br>SAAMIA: (Vaatab huviga) See tähendab, et ta...<br>AADIL: Et ta on hakanud puhkama.<br>SAAMIA: Jah...<br>AADIL: Pärast seda kauakestvat pingutust ta vajab paratamatult puhkepause. Ta seisab seal kükakil, nagu näed.. liigutab vaikselt oma vurre.. enne kui ta uuesti jälle ronima hakkab.<br>DOKTOR: (Vaatab huviga) Ta hakkab tõesti ennast aeglaselt liigutama, sätib ronima.<br>SAAMIA: Tõsi. Näe, ronib...<br>AADIL: Pange hästi tähele.. pange tähele punkti, millel ta libisema hakkab.<br>SAAMIA: Jah.. jah.. seesama punkt.. see on.. ennäe, ta libiseski.<br>DOKTOR: Ja kukkus põhja, oma paika.<br>AADIL: Vaadake. Ta tõuseb oma komistusest.. ja hakkab uuesti ronima.<br>SAAMIA: Ja ta libiseb jälle.. näe.. näe.. ta libastubki.. vaene tegelane! Ta teeb sama asja hommikust peale.<br>AADIL: Ja võibolla ööst alates.. sest kui me ärkasime, me leidsime ta vannis. Ta peab siis olema siia kukkunud öö jooksul.<br>SAAMIA: Mul on üks küsimus, Aadil. Kas võib?<br>AADIL: Loomulikult, Saamia, küsi!<br>SAAMIA: Kas sa pole mõelnud teda sealt päästa.<br>AADIL: Teda päästa?!<br>SAAMIA: Jah.. miks sa ei päästa teda?!<br>AADIL: Ta päästab ennast ise.<br>SAAMIA: Aga kuidas ta ennast ise päästab?! Ta ei suuda seda ealeski.. sest kogu selle aja on ta üritanud edutult. Vann on ju tühi ja libe, talle ei oleks midagi üles ronida, kui seinad nii libedad ei oleks - ta libastub nende peal.<br>AADIL: See sõltub temast enesest.<br>SAAMIA: Aita teda väheke.. aita teda kuidagi. Pane näiteks käterätiku ots vanni sisse rippuma. Või too talle pael ja riputa. Või üksköik, mis muu asi, mis aitaks tal välja pääseda.<br>AADIL: Aga miks me peaksime seda tegema?<br>SAAMIA: Et teda välja saada. et teda elusana välja saada.. kas sa ei taha teda päästa?<br>AADIL: Aga kes ütles, et ma tahan teda päästa?<br>SAAMIA: Kui imelik! Sa ei tahagi teda päästa?! Sa tahad siis tema surma?!<br>AADIL: Ma ei taha ka tema surma.<br>SAAMIA: Mida sa siis tahad?<br>AADIL: Ma ei taha talle midagi. See ei ole minu asi.<br>SAAMIA: Muidugi.. muidugi.. see ei ole üldse sinu asi.. sul ei ole temaga mingit seost.. ei mingit seost.. sina oled üks ja tema on teine asi.. seda me teame hästi. Eks ole nii, Doktor?<br>DOKTOR: Kahtlemata...<br>SAAMIA: Kindlasti, Aadil, me oleme täiesti veendunud, et ei ole mingit seost sinu ja selle prussaka vahel. Ning me soovime, et sa seda hästi teaksid ja sellesse usuksid.<br>AADIL: Kas ma ei tea siis seda?<br>SAAMIA: Oluline on, et sa seda oma hingepõhjani usuksid.<br>AADIL: Usuksin mida?!<br>SAAMIA: Usuksid, et sinus ei leidu mingit sugulust ega lähemat sarnasust temaga.<br>AADIL: Sarnasust minul ja temal? Ja mis veel Saamia?! Kas asjad on selleni välja jõudnud? Sa jutustad sarnasusest minu ja selle prussaka vahel?!<br>SAAMIA: Vastupidi. See rõõmustab mind ja teeb õnnelikuks, et ei leidu mingisugust sarnasust...<br>AADIL: See sarnasus siis leidub sinu arvates?<br>SAAMIA: Ei ole minu arvates, Aadil.<br>AADIL: Siis kelle arvates?<br>SAAMIA: Sinu enda arvates.<br>AADIL: Minu arvates? Minu arvates mina sarnanen prussakaga?!<br>SAAMIA: Kas sa siis enam ei arva nii?<br>AADIL: Ei arva mida? Et mina sarnanen selle prussakaga?! Millises mõttes ma sarnanen?! Anna teada, ole kena?! Sa oled kahtlemata üle piiri läinud. Seda on liiga palju, Saamia. Väga, liiga palju. Mina sarnanen prussakaga?! Mina?! Mille poolest?! Vurrude poolest?! Mis puutub vurrudesse, ma olen raseeritud. nagu näed! Väliste tunnuste poolest? Näojoonte? Figuuri? Räägi! Räägi! Räägi!<br>SAAMIA: Palun rääkige teie, Doktor! D<br>OKTOR: Lubage meile üks minut nelja silma all..<br>SAAMIA: Ma lähen, Doktor, ja teen sulle tassi kohvi.. (Lahkub, jättes Doktori ja Aadili nelja silma alla)<br>DOKTOR: Kuulake, härra Aadil. esiteks, teie naine on teile väga ustav, ega taha üldsegi haavata teie tundeid..<br>AADIL: Pärast seda, mida ma temalt kuulsin?!<br>DOKTOR: Uskuge mind. ta austab ja hindab teid.. ja peab teist väga kõrgelt lugu. Kuigi te arvate, et teie isiksus on nõrgem kui tema isiksus...<br>AADIL: Minu isiksus on nõrgem kui tema isiksus?! Kes seda ütles?<br>DOKTOR: Ei. mitte keegi.. see on lihtsalt oletus.. lihtsalt üks võimalus.. et see on sinu sisemine uskumine.<br>AADIL: Sellist oletust ega võimalust pole mul üldse mõttesegi tulnud.<br>DOKTOR: Võibolla näiteks.. tema nõudmised.. mida on võimalik mõista käskudena, on...<br>AADIL: Tal on tõesti palju nõudmisi ja käske.. üsna palju on sellist.. käsutamist.. soovi valitseda.<br>DOKTOR: Te tunnistate seda asjaolu...<br>AADIL: Kindlasti...<br>DOKTOR: Te arvate siis, et ta soovib valitseda?<br>AADIL: Loomulikult. Nagu enamik naisi, eriti need, kes on lõpetanud koos oma mehega sama kolledži.. ja siirdunud temaga samale tööle.<br>DOKTOR: Teie vahel on olnud siis igati täielik võrdsus.<br>AADIL: Igas asjas.<br>DOKTOR: Aga nüüd tahab ta eelistatust.. et valitseda ja käsutada...<br>AADIL: Täpselt.. minu naise juhtum.<br>DOKTOR: Ja te lasete tal valitseda ja käsutada...<br>AADIL: Jah. Kas te teate, mispärast?<br>DOKTOR: Sest ta on...<br>AADIL: Ei.. palun.. oodake.. ärge kiirustage sellest järeldama, et tema isiksus on tugevam kui minu.. see on tema pretensioon.<br>DOKTOR: Tema pretensioon?!<br>AADIL: Ütelge mulle ausalt, Doktor. Kas mitte tema ei ütelnud teile midagi taolist?<br>DOKTOR: Ma arvan, et...<br>AADIL: Jah.. seda ma tean temast.. et oma hingepõhjas ta usub, et minu isiksus on tema omast nõrgem...<br>DOKTOR: Ja kas see pole tõsi?<br>AADIL: Muidugi.. ei ole see iialgi tõsi.. ta ise on vaba arvama, mida parajasti arvab. Kui tema kujutlusvõime maalib talle seda.. siis las kujutlegu, mida tahab.<br>DOKTOR: Aga teie ometigi allute temale.. ja täidate kõik tema käsud...<br>AADIL: Minupoolsest soovist teda rahuldada.. sest tema on naine.. nõrk naine.. õnnelik oma nooruse, karjääri ja talendiga.. ma ei tahaks kõigutada tema usku oma positsiooni ja tugevusse. Ma vaatan sellele kui järeleandmisele.. minu kui tugeva mehe poolsele järeleandmisele... Ja ma arvan, et minu mehelikkus nõuab minult tema jõu ja tähtsuse mõistaandmist. et tõsta tema võitlusvaimu...<br>DOKTOR: Tõsta tema võitlusvaimu?!! Imetlusväärne! Küsimus on ümber pööratud.<br>AADIL: Missugune küsimus?<br>DOKTOR: Teine küsimus, härra Aadil.. prussaka küsimus...<br>AADIL: Mis mõttes prussaka?<br>DOKTOR: Sinu huvi tema vastu?!<br>AADIL: Aga teie kahe huvi minu huvi vastu?!<br>DOKTOR: Ei midagi.. ei midagi.. ainult...<br>AADIL: Kuulge, Doktor.. kogu asi hakkab mulle selgeks saama. Ma saan nüüd aru.. sain aru.. tema ilu.. ja ta vurrud.. ja tema isiksus.. ja tema sarnasus.. niisiis te mõtlesite, et mina...<br>DOKTOR: Jah, ausõna, härra Aadil.<br>AADIL: Jah?<br>DOKTOR: Kogu meie eesmärk oli lihtsalt kaasa lüüa ja...<br>AADIL: Ja liituda. minuga kaasa ja minu naisega liitu lüüa selliseks vestluseks.<br>DOKTOR: Ei, härra Aadil.. see on tuntud teooria.<br>AADIL: Teooria?! Milline teooria?!<br>DOKTOR: Ma ei ole tegelikult psühhiaatria spetsialist. kuid olen uurinud seda erahuvina.. ja nõnda...<br>AADIL: Saan aru.. ja nõnda te usute, et ma pärinen prussakate liigist.<br>DOKTOR: Ei.. ei sugugi.. igal juhul olen ma nüüd oma vaadet muutnud.<br>AADIL: Jumal tänatud! Te arvate ikka, et ma olen homo sapiensis!<br>DOKTOR: Vabandage mind, härra Aadil, kõik asjaolud juhtisid sellesse suunda.<br>AADIL: Palun, Doktor. Seletage mulle üksikasjalisemalt, mis teile pähe tuli psühhiaatria seisukohast?<br>DOKTOR: Ei. pole praegu vajadust.. mul on kahju.<br>AADIL: Ja minu naine Saamia teadis teie arvamust?<br>DOKTOR: Jah...<br>AADIL: Ja tema oli see, kes aitas teil aru saada, et ma olen prussakas?!<br>DOKTOR: Ei, härra Aadil, ei.. asi ei olnud niimoodi.. ei olnud üldse nii, ma kinnitan teile...<br>AADIL: Kuulake, Doktor. Ma tahaksin ütelda teile täiesti siiralt, et igasugune sarnasus minu ja prussaka vahel on pelk...<br>DOKTOR: Vabandust. vabandust, härra Aadil.. meie mõte oli õilis.. meie kavatsus oli Jumala nimel õilis.<br>AADIL: Lubage mul lõpetada.. kui te arvasite, et mina sarnanen prussakaga, siis te eksite...<br>DOKTOR: Muidugi.. ja kuidas veel! Ma tunnistan, et ma eksisin diagnoosiga.. ma tunnistan, et ma eksisin.. tuhat korda eksisin.<br>AADIL: Jah.. see on ränk eksitus.. sest mina ei ole võimeline jõudma sellisele imetlusväärsele tasemele, nagu on jõudnud see prussakas.<br>DOKTOR: Mida te ütlesite?! Imetlusväärsele tasemele?!<br>AADIL: Jah...<br>DOKTOR: Kas te räägite tõsiselt?!<br>AADIL: Täiesti tõsiselt. Ja ma võin korrata seda, mida ma ütlesin.<br>DOKTOR: Te siis imetlete seda prussakat?!<br>AADIL: Ning ma hindan teda...<br>DOKTOR: Ja te hindate teda...<br>AADIL: Ja ma austan teda...<br>DOKTOR: Ja te austate teda?!<br>AADIL: Ning ma mõistan teda suurepäraselt...<br>DOKTOR: (Vaatab teda uurivalt ja puurivalt) Mõistan.. mõistan.. ja kas te samastute temaga ja kujutlete ennast... AADIL: Tema asemele? DOKTOR: Jah, näiteks... AADIL: Jah. ma kujutlen seda... DOKTOR: Siis teie.. te olete... AADIL: Mis ma olen? DOKTOR: Ma ei tea rohkem. Te jahmatate mind, härra Aadil! AADIL: Palun, Doktor, aitab juba. Ärge rakendage jälle minu peal oma psühhiaatriat.. tegelikult on asi sellest kõigest palju lihtsam. ja ma seletan teile selle selgeks. Kas lubate? DOKTOR: Laske käia!<br>AADIL: Esiteks. kujutlege, et te olete prussakas! DOKTOR: Mina?!! AADIL: Või et prussakas on teie... DOKTOR: Härra Aadil... AADIL: Palun. Ärge vaadake mind niisuguse pilguga. ma mõistan täielikult teie pilkude tähendust.. te ikka kahtlete. Te olete tõesti minu ettepanekust jahmunud.. aga ma kinnitan teile veel kord, et asi erineb täiesti sellest, mis teie peas asetseb. DOKTOR: Kas siis teie väljendite kasutus on teatud naljatlemine või...<br>AADIL: Võtke seda millises mõttes tahate. Oluline, et te jätaksite need psühhiaatrilised jutukesed kõrvake ja oleksite minuga loomulik.<br>DOKTOR: Oleksin loomulik?!<br>AADIL: Jah. kas te nüüd olete loomulik?!<br>DOKTOR: Jumala eest, ma.. tegelikult...<br>AADIL: Te ei ole kindel?!<br>DOKTOR: Ma ei tea enam mitte midagi.<br>AADIL: Ma ütlen teile. Jätke ennast oma loomuse meelevalda. Unustage, et te olete Doktor. ja võtame asja äärmise lihtsusega. olete valmis?<br>DOKTOR: Jah..<br>AADIL: Suurepärane. Mida ma teilt palusingi?<br>DOKTOR: Te palusite minult, et..<br>AADIL: Jah. mulle meenub. ma käskisin teil kujutleda...<br>DOKTOR: Et ma olen prussakas..<br>AADIL: Või et prussakas olete teie.. Doktor. Tõesti, tõesti..<br>AADIL: Ja nüüd. järgmise sammu juurde..<br>DOKTOR: Aga. oodake. minu olukorras pole võimalik...<br>AADIL: Mis pole võimalik?<br>DOKTOR: Pole võimalik prussakas olla..<br>AADIL: Miks?<br>DOKTOR: Sest mina.. pole veel abielus olnud...<br>AADIL: Ja mis seos sel sellega on?!<br>DOKTOR: Paistab, et ma.. väljendasin end valesti...<br>AADIL: Ei.. te ainult saite minust valesti aru.. ma ei palunud teilt olla kodune prussakas.. psühholoogilises mõttes.. ei.. ma mõtlen tegelikku prussakat, kes on teie ees selles vannis...<br>DOKTOR: (Näitab prussakale vannis) See?!<br>AADIL: Jah.. see kangelane...<br>DOKTOR: Kangelane?!<br>AADIL: Kindlasti kangelane.. kujutlege ennast sügavasse kaevu.. mille marmorseinad on libedad.. ning teile tundub võimatu pärast lõputuid asjatuid katseid sealt välja saada.. mida te teete?!<br>DOKTOR: Annan alla loomulikult...<br>AADIL: Tema ei anna alla.<br>DOKTOR: Tõesti. Ma näen, et ta kordab katseid kümneid kordi...<br>AADIL: Isegi sadu kordi.. sest ma olen hommikust saati tähelepanelikult kordasid loendanud.<br>DOKTOR: Kas te olete sellega tegelenud hommikust saati?!<br>AADIL: Jah. ma tahtsin teada, millal tema heitlus lõpeb!<br>DOKTOR: (Vaatab teesklematu huviga) Praegu tundub, et ta veel ei lõpeta...<br>AADIL: Tõepoolest. Meie oleme väsinud jälgimisest, aga tema pole väsinud katsetamast...<br>DOKTOR: (Vaatab katkematult) Kui palju lootust on tal pääseda?!<br>AADIL: Ei mingeid lootusi, loomulikult...<br>DOKTOR: Kui teie ei sekku ja teda ei päästa.<br>AADIL: Aga ma ei sekku.<br>DOKTOR: Aga miks mitte?! Kui te teda imetlete...<br>AADIL: See tuleb jätta tema saatuse hooleks.<br>DOKTOR: Aga kui ta oleks suuteline appi karjuma.. ja hüüaks teile abi paludes. Kas te siis tunneksite talle kaasa ja halastaksite talle?!<br>AADIL: Võibolla. Kuid ta on vait ega karju.<br>DOKTOR: Kust te teate?<br>AADIL: Mida te õige öelda tahate?<br>DOKTOR: Ma räägin, et kust meie teame, et ta praegu ei karju.. abi otsides.. kuid teie kõrv ei võta tema häälevõnkeid vastu...<br>AADIL: Väga tõenäoline.<br>DOKTOR: Kujutage ette, kui ta praegu karjub ja anub.. ja teie ei kuule ega mõista tema keelt...<br>AADIL: Samuti tema ei kuule ega näe mind.<br>DOKTOR: Jah. Igasugune kontakt teie kahe vahel on ära lõigatud...<br>AADIL: Ei ole täiesti ära lõigatud. Mida näitab see, et ma olen tema pärast mures.<br>DOKTOR: Teie olete mures tema eluheitluse pärast.<br>AADIL: Siis need ongi tema hääl ja palved ja tema keel, mida ma ei suuda kuulda ega mõista...<br>DOKTOR: Tõepoolest.. need seletavad teie huvi tema heitluse vastu.<br>AADIL: Kas see ei olegi mind hommikust saati selle vanni ees kinni hoidnud?<br>DOKTOR: (Vaatab vanni) See on tõesti nauditav etendus.<br>AADIL: (Vaatab koos temaga) On ju?<br>DOKTOR: Tõesti.. aga.. Mind paneb imestama teie keeldumine teda pisutki aidata.. kasvõi tänutasuna etenduse eest.<br>AADIL: Ta on selle tõepoolest ära teeninud.<br>DOKTOR: Me oleme siis sama meelt. päästame ta sellest kitsikusest!<br>AADIL: Päästame elusalt?<br>DOKTOR: Loomulikult...<br>AADIL: Aga Saamia.. kas tema nõustub sellega?<br>DOKTOR: Tal on lahke süda.<br>AADIL: Mina isiklikult eelistaksin sellesse olukorda tundeid mitte enam lisada. või muidu muutub meie seisukord tõesti naeruväärseks. (Saamia ilmub ukselävele, kohvi kandes.)<br>DOKTOR: Vastupidi. Meie olukord ei ole üldsegi enam naeruväärne. see paistab arusaadava ja vastuvõetavana. ja ma leian nüüd isegi, et see asi on väärt jätkamist.<br>SAAMIA: (Ulatab talle kohvi) Kohvi, Doktor.<br>DOKTOR: (Ilma pilku vannist tõstmata) Aitäh.. ma võtan hetke pärast...<br>SAAMIA: Paistab, et prussakas on ka teie meeli haaranud, Doktor!<br>DOKTOR: (Vaatamist katkestamata) Asi on hakanud mind tõesti huvitama.<br>SAAMIA: See haigus peab küll nakkav olema!<br>AADIL: (Pöördub tema poole) Missugune haigus?!<br>SAAMIA: Doktor saab aru, mida ma mõtlen...<br>DOKTOR: (Justkui ärgates) Joogem kõigepealt kohvi... (Lähevad koos magamistuppa. Doktor istub toolile. Saamia asetab kohvi kandikuga väikesele lauale tema poolele...)<br>SAAMIA: Kas te olete oma uuringud lõpetanud, Doktor?<br>AADIL: Kelle uuringud? Minu uuringud?!<br>SAAMIA: Ei, Aadil. ma lihtsalt räägin Doktoriga...<br>DOKTOR: Ma arvan, et nüüd on kõige parem rääkida siiralt. sest enam ei ole mingit mõtet ega vajadust midagi varjata. Härra Aadil on täies tervises ja jõus. ta võib oma riided selga panna ja minna kasvõi välja, kui ta tahab.<br>SAAMIA: Aga haigevoodi, Doktor?!<br>DOKTOR: See on teine asi.. kuigi, proua, teie abikaasal on igati õigus.. mina toetan tema käitumist igati.. ega näe selles mingeid hälbivaid ilminguid.<br>SAAMIA: Aga prussakas?! DOKTOR: Prussakas?! Mina isiklikult ihaldaksin olla nagu see prussakas.<br>SAAMIA: (Pilgutab Doktorile silma) Ah. mõistan. sain aru, Doktor!<br>DOKTOR: Ei. ausõna. see on tõsine jutt...<br>SAAMIA: Tõsine jutt?<br>AADIL: Tõesti, Saamia. tõsine jutt. Doktor seletas mulle kõik.. ja rääkis minuga igati avameelselt. Igal juhul, Jumal olgu sulle armuline!<br>SAAMIA: Kas see on õige, Doktor?<br>DOKTOR: Lugu on nii, et meie saime olukorrast valesti aru.. ja võtsime endile eksliku hoiaku.<br>SAAMIA: Tähendab et Aadil...<br>DOKTOR: On terve, sada protsenti.<br>SAAMIA: Jumal tänatud. Jumal tänatud. Ma olin väga mures sinu pärast, Aadil.<br>AADIL: Sina tõlgendasid nii, et minu ja prussaka vahel on suguluslik side...<br>SAAMIA: See on vabandatav, Aadil. Sinu suur armastus tema vastu.<br>DOKTOR: Vastupidi. Tuleb välja, et see polnud armastus ega midagi selletaolist.. Sest kui ta oleks armastanud teda.. Ta oleks halastanud talle ja ära päästnud.. Meie kogu lootus lasub nüüd teie halastuse peal...<br>SAAMIA: Minu halastuse?!<br>DOKTOR: Jah.. ja mina isiklikult.. ma pöördun lootusega teie poole.. ja palun teilt temale eestkostet...<br>SAAMIA: Kellele te eestkostet palute, Doktor?!<br>DOKTOR: Prussakale...<br>SAAMIA: (Karjatab) Doktor. Doktor. Aadil. Mis Doktoriga juhtunud on?!<br>DOKTOR: Ärge erutuge.. ärge erutuge. Minuga on kõik hästi ja korras.<br>SAAMIA: Hästi ja korras.. nagu minu mees!!<br>AADIL: Jah. nagu mina, loomulikult.<br>SAAMIA: Oh õnnetust.. sina ja Doktor! Nüüd oleme veel ainult mina ja Umm Attiya.. ja meie oleme järgmised.. ei.. see pole võimalik.. mina lähen otsekohe välja. Umm Attiya. Umm Attiya...<br>AADIL: Mis juhtus, Saamia. Kas sa oled hulluks läinud?!<br>SAAMIA: Kas mina olen hulluks läinud?!<br>DOKTOR: Rahunege, proua ja laske me seletame teile ära.<br>TEENIJA: (Ilmub) Kas te kutsusite, proua?<br>SAAMIA: Jah, ma lähen välja.. pane mulle vann valmis.<br>TEENIJA: Kohe, proua. (Läheb kiiresti vannituppa ja keerab vannikraani lahti.....)<br>AADIL: (Ei märka, mis toimub vannitoas, pöördub oma naise poole) Rahune, Saamia. Rahune pisut. lase me seletame sulle ära.<br>DOKTOR: Proua, teie närvid on ilmaasjata üles kruvitud. kui te ainult lubaksite meile üks hetk kõneleda.<br>SAAMIA: Ei. pole vaja, Doktor.<br>AADIL: Kas sa ei soovi vastastikust mõistmist?<br>SAAMIA: Sinu ja Doktori vastastikusest mõistmisest on küllalt. sest nüüd te olete üksmeelselt liidus minu vastu.<br>DOKTOR: Mitte teie vastu, proua. Kas see oleks mõistlik?! Mina olen nüüd ainult veendunud härra Aadili vaatekoha õigsuses. ja olen mõistnud tema eesmärki ja käitumist tõeliselt..<br>SAAMIA: Ja niimoodi te olete saanud samasuguseks nagu tema... AADIL: Nagu mina. Sa mõtled, et nagu prussakas.<br>DOKTOR: See teeb mulle au.<br>SAAMIA: Näed sa.. pole kahtlustki, et see on viirus! (Teenija vannitoas, olles avanud kraani ja täitnud vanni, sirutab oma käe, heidab välja surnud prussaka oma sõrmeotstega ja viskab selle vannitoa nurka...)<br>TEENIJA: Ma lasin vanni vett täis, proua!<br>AADIL: (Juhtunut taibates) Ta lasi vanni vett täis! (Ruttab vannituppa ja vanni vaadates karjatab) Tulge siia, Doktor. Juhtus see, mida me kartsime...<br>DOKTOR: Mis on juhtunud?!<br>AADIL: Prussakas on surnud...<br>DOKTOR: Surnud?!<br>AADIL: Ta on kahtlemata uppunud. Aga kus ta on? Umm Attiya. Kus see prussakas on, kes oli siin. vannis?<br>TEENIJA: (Näitab vannitoa nurka) Ma viskasin ta sinna. esialgu... (Läheb ära...)<br>AADIL: Kui kahju.<br>DOKTOR: Tõesti kahju...<br>SAAMIA: Kas kutsume teile leinajanaise? Toome teile muusika matuserongkäigu ette marssima!<br>AADIL: Nüüd on palun juba piisavalt pilgatud!<br>DOKTOR: Las asjad jäävad nii, nagu nad on. Mis möödas, see möödas.. teie tahtsite põhimõtteliselt jätta ta oma saatuse hooleks.. ja see oli tema saatus...<br>AADIL: Jah.. sellele pidi lõpp tulema.. mis tahes lõpp.. tulge, heitkem viimane pilk tema surnukehale.<br>DOKTOR: Kus tema surnukeha on...<br>SAAMIA: Tema surnukeha?! Teie ka, Doktor!!! (Aadil ja Doktor otsivad vannitoa nurgast hoolika pilguga prussakat)<br>AADIL: (Hüüatab äkitselt) Vaadake.. vaadake, Doktor.. sipelgad.. kust need sipelgad tulid?!<br>DOKTOR: (Vaatab) Jah. hulk sipelgaid kannavad teda ära..<br>SAAMIA: Sipelgad?!<br>AADIL: Jah. sipelgad kannavad prussaka surnukeha.. grupp sipelgaid kannavad prussakat.. ja viivad teda mööda seina üles. Vaadake, Doktor.. nad suunduvad temaga ühe seinaprao poole.<br>DOKTOR: See on kahtlemata nende kodu.. või nende küla.. või nende ait, kuhu nad oma röövsaagi paigutavad.<br>AADIL: Vaadake seda sipelgat kõige ees.. kas näete?<br>DOKTOR: Jah. tema veab prussakat vurrudest.<br>AADIL: Nagu oleks see laeva köis...<br>DOKTOR: Ja see grupp tagaosas.. need tõukavad teda tagumikust.. kas näete?<br>AADIL: Omavaheline tööjaotus on imepäraselt korraldatud!<br>DOKTOR: Kõige imepärasem on, et nad liiguvad nii kiiresti üles.. hoolimata oma raskest kandamist.<br>AADIL: Nende ja prao, või siis aida vahele pole jäänud enam palju maad.. see pole suur.. aga vaadake, Doktor.. tundub, et praoavaus on pisem kui selle prussaka kere.. kuidas on võimalik teda sinna sisestada?!</p>
<p>DOKTOR: Ärge kartke. ta mahub sisse. sipelga geeniusele ei ole ükski asi liiga keeruline.<br>SAAMIA: (Põrnitseb neid ukselt) Olles lõpetanud prussaka kangelaslikkuse teema, oleme hakanud tegelema sipelgate geniaalsuse küsimusega!!!<br>AADIL: (Jätkab pingeliselt) Ma kahtlen prussaka sisestamise võimalikkuses selle väikese prao kaudu...<br>DOKTOR: (Jätkab teise pilguga) Peagi saame näha... (Telefon heliseb...)<br>SAAMIA: (Ruttab telefoni juurde) Telefon, Aadil. võibolla see on sulle. Aadil (Pöörab ringi ja läheb tema poole) Minule?<br>SAAMIA: (Võtab toru) Hallo. Keda te ütlesite? Doktor? Jah, on olemas. üks hetk. (Kutsub) Telefon, Doktor!<br>DOKTOR: (Tuleb kiiresti ja võtab toru) Hallo. kompanii.. ah.. mina olen Doktor. Tervist, tervist. Kus see juhtum on.. tänav.. number. Oota kuni ma üles kirjutan. (Võtab oma väikese märkmiku ja kirjutab) Mis number see oli, ütle uuesti? Tänan. See juhtum, mis mul käsil on.. ah.. ma olen selle juba lõpetanud. Rahulikult.. ei.. üldsegi mitte tõsine.. lihtsalt halb enesetunne.. ütlen edasi. Aitäh... (Paneb toru ära)<br>AADIL: Nad küsivad kompaniist minu järele?<br>DOKTOR: Loomulikult.<br>SAAMIA: Nad arvavad, et see oli üks tõsine juhtum.<br>DOKTOR: (Aadilile) Nad annavad edasi oma lootused sinu paranemisele.<br>AADIL: Paranemisele?!<br>SAAMIA: Ka mina lisan oma hääle nendele!<br>AADIL: Kas tõesti??! Tõesti?!! (Samal ajal Teenija on pugenud vannituppa veeämbrit ja kaltsu kandes, ning on hakanud koristama ja veega seina sipelgatest pühkima, ilma et teised, kes vestlusest hõivatud, seda hoomaksid...)<br>DOKTOR: (Vaatab oma kella) Ma pean teid nüüd maha jätma.. teine juhtum ootab mind.<br>SAAMIA: Veel teine juhtum?!!<br>DOKTOR: Ühes kauges tänavas.. minust poleks ilus hiljaks jääda.. nägemiseni...<br>AADIL: Oodake, Doktor.. kas te nõnda lähetegi.. heitke ikka enne pilk sipelgatele.<br>SAAMIA: Sa tahad Doktorit oma sipelgatega ka kinni pidada?!<br>DOKTOR: Mind huvitaks see tõesti.. noh, heitkem siis üks pilk...<br>AADIL: Vaatame. Äkki sipelgatel läheb õnneks prussakas sellesse prakku sisse panna.<br>SAAMIA: (Vaatab neid kahtlustava pilguga) No ikka imelik, Jumala eest.. (Aadil ja Doktor jõuavad vaevalt vannitoani, kui Teenija väljub sellest oma ämbriga)<br>TEENIJA: Ma pühkisin vannitoa, proua.<br>SAAMIA: (On ametis oma riiete riidekapist väljavõtmisega)..<br>AADIL: (Vannitoas) Mis hädad küll juhtuvad, kui Umm Attiya midagi teeb...<br>TEENIJA: (Arusaamatult) Midagi teeb??<br>AADIL: (Karjub seina ees seistes) Oh õnnetust.. oh õnnetust.<br>DOKTOR: (Tema tagant, seina vaadates) Tema tegi seda...<br>AADIL: Tema tegi.. vaata.. ta on pühkinud minema sipelgad ja prussaka ja kõik muu.. ta puhastas seina kõigest, mis seal oli...<br>DOKTOR: (Väljub vannitoast) Paha lugu.<br>AADIL: (Tuleb välja, Teenijale) Miks, Umm Attiya. Miks?!<br>TEENIJA: Mida ma pahasti tegin?<br>AADIL: Ei. mitte midagi pahasti.. tee oma tööd rahus edasi.. kurat sind võtku! (Teenija kõnnib jahmunult minema. ja Doktor võtab oma koti...)<br>DOKTOR: Ma loodan, et te veedate oma päeva puhates.. ja lähete homme oma tööle tagasi parimas seisukorras, Jumal tänatud...<br>AADIL: Aga mis mind homseni kinni hoiab? Ma panen nüüd riidesse ja lähen kohe tööle.<br>DOKTOR: Palun ei.. seal arvatakse ju, et teil on haiguspuhkuse päev.<br>AADIL: Ja mida ma teen nüüd selle haiguspuhkusega? Kas teil pole võimalik seda tühistada?<br>DOKTOR: Kuidas ma seda tühistan?! Kompanii teab, et ma olin siin.. ja et ma tulin teie pärast.. mida ma neile ütlen? Kas ma ütlen, et ta...<br>SAAMIA: Öelge, et ta istus ja vahtis prussakat!<br>DOKTOR: Ärge ajage asju keeruliseks, härra Aadil.. veetke oma päev ja puhake.. ja see lahendab kõik kahtlused.<br>SAAMIA: (Tõstab oma riideid) Ma lähen vannituppa.. teie lahkel loal.. ma usun, et vannituppa sisenemine ei ole enam keelatud!<br>AADIL: Õnn kaasa!<br>SAAMIA: Soovitage talle veeta oma puhkepäev millegi kasulikuga tegeledes.<br>AADIL: Ja mis on sinu arvates kasulik tegemine?<br>DOKTOR: Igal juhul.. härra Aadil teab, kuidas veeta aega meeldivate ja kasulike asjadega.<br>SAAMIA: Ma vean kihla, et ta veedab päeva istudes ja prussaka saatusest mälestusi kirjutades!<br>DOKTOR: Ja kus see prussakas praegu on.. temast pole jäänud mingit jälge.. isegi ühte vurrugi mitte.<br>AADIL: Oluline oli tema võitlus.. oma elu pärast...<br>DOKTOR: Jah. ja see jääb püsima minu mälestusse. Nägemiseni, kõigile...<br>SAAMIA: Me oleme äärmiselt tänulikud, Doktor. meil on kahju, et me teid kogu selle aja enda juures kinni pidasime. õigustamatult.<br>DOKTOR: Vastupidi. vastupidi..<br>SAAMIA: Ma loodan, et juhtum, kuhu te nüüd siirdute, on ikka pisut tõsisem.<br>DOKTOR: Ole kindel, et ma ei kaotanud oma aega teie juures tulutult. Nägemiseni. (Väljub kiiruga....)<br>SAAMIA: (Vannituppa sisenedes) Kuule, Aadil. sinul on täna vaba päev. see on selge. Ma tahan, et sa selle päeva kasuliku tegevusega mööda saadaksid. kuulsid?! Seal on mu riided ja kleidid, mis on riidekapis kortsu läinud. istu maha, sea need korda ja riputa üles oma vabal ajal. ükshaaval. Nii et kui ma töölt tagasi tulen, siis ma leian kõik need asjad triigituna ja kordaseatuna. Said aru?<br>AADIL: (Pea longus, sügavas mõttes)?<br>SAAMIA: Kas sa kuuled mind?!<br>AADIL: Kuulen.<br>SAAMIA: Ja et ühelgi kleidil poleks kortse ega volte. Said aru?!<br>AADIL: (Karjub) Sain aruu.. uuu....uuu..uu!<br>SAAMIA: Ma teen sulle hoiatuse (Läheb vannituppa ja keerab enda järel ukse kinni)<br>AADIL: (Karjub) Umm Attiya.. too ämber ja kalts.. ja pühi mind eksistentsist minema!<br>(Eesriie)</p>
<p><br>Taufiq al-Hakim (Araabia keelest tõlkinud Amar Annus)</p>
            ]]>
        </content>
    </entry>
    <entry>
        <title>Geneetiline moondus</title>
        <author>
            <name>- - -</name>
        </author>
        <link href="https://aethralis.github.io/kirikiri/geneetiline-moondus-2.html"/>
        <id>https://aethralis.github.io/kirikiri/geneetiline-moondus-2.html</id>
            <category term="Ääremärkused"/>
            <category term="DNA"/>

        <updated>2020-10-22T23:28:47+03:00</updated>
            <summary>
                <![CDATA[
                        <img src="https://aethralis.github.io/kirikiri/media/posts/997/le_grand_pan_contemple.jpg" alt="" />
                    <p>Püha Antoniuse kiusatus ehk, kes vana asja on unustanud, see ei suuda ka tulevikku rajada. Minevikust aga teame sarvedega pantreid, maopea ja linnu jalgadega krokodille, deemoneid, kes kiusasid pühakuid. Siis sai paastu ja palvega nendest lahti, nad ainult <i>näisid</i>. Nüüd, paistab, nad on.</p>

                ]]>
            </summary>
        <content type="html">
            <![CDATA[
                    <img src="https://aethralis.github.io/kirikiri/media/posts/997/le_grand_pan_contemple.jpg" alt="" />
                <p>Püha Antoniuse kiusatus ehk, kes vana asja on unustanud, see ei suuda ka tulevikku rajada. Minevikust aga teame sarvedega pantreid, maopea ja linnu jalgadega krokodille, deemoneid, kes kiusasid pühakuid. Siis sai paastu ja palvega nendest lahti, nad ainult <i>näisid</i>. Nüüd, paistab, nad on.</p>

<p>GENEETILISELT MUUNDATUD TOIT</p>
<p>Geneetiliselt muundatud toiduks nimetatakse toitu või toiduaineid, mille valmistamisel on kasutatud geneetiliselt muundatud organisme (GMO-sid). GMO-D ON BAKTERID, TAIMED, LOOMAD VÕI SEENED, mille “organismi ehituskive” ehk geene on inimkäe poolt muudetud moodsate geenitehnoloogiliste meetoditega. Tähtis on aru saada, et geneetiliselt muundatud toit ei ole pimedas, mulisevaid kolbe ja luitunud pealuid täis kongis töötavate alkeemikutest nõidade vaimusünnitis, vaid teadusmahuka tehnoloogia tagajärjel välja töötatud toode, mille eesmärgiks on parandada ühiskonna elukvaliteeti. Samasugune teadusmahukas tehnoloogia on meile andnud näiteks laserid ja arvutid. Tsitaadid on rebitud Keskkonnaministeeriumi infobukletist geneetiliselt muundatud toidu kohta. Aga see, kas tegemist on kuriteoga inimsoo ja eluslooduse vastu, polegi hetkel kuigi huvitav. Palju toredam oleks teada, miks ikkagi topitakse kala geene tomatisse ja kas selline tegevus pakub ka mingit sorti perversset rahuldust?</p>
<p>Vastab taimefüsioloog <strong>Hugo Pettai</strong>:</p>
<p><i>Seda kõike võiks võtta kui kokakunsti... Lähteaineid - mis iseenesest kõlbavad ka niisama süüa - üritatakse muundada millekski uueks. Samasugune on ka insenergeneetika. Üldiselt on geenidega manipuleerimisel mingi kindel, teadmisi, heaolu ja elukvaliteeti parandav eesmärk. Nauding... kui pizza, mille just küpsetasite, tuleb hea välja, tunnete ju rahulolu - täis kõht pole ainuvajalik. Ka nätskest käkist saab toitained kätte. Kala geeni tomatisse toppimine oli praktilises mõttes ebaõnnestumine ning vaevalt teadlased oma tulemust nautisid. Molekule, mis arktikakaladel takistavad rakkude külmumist, hakkasid ka tomatid sünteesima, aga loodetud külmakindlust need ei andnud. Kui roog ebaõnnestub, üritatakse vaadata, kuidas järgmine kord paremini teha. Insenergeneetika on sama palju perversne, kui seda on kokkamine. Üle vindi võib keerata muidugi iga asjaga.</i></p>
<p>Ja-jaa, kes on lugenud Pinocchio pabereid, sellel peaks tekkima asja vastu huvi. Mida saab isegi veelgi takka lükata. Kirikiri esitleb: täna ainult täna: sajanditevanused teaduseimed - BESTiaarium: Bestiaarium on see kõik vaid ainult nime pärast. Bestia on elajas. Aga mis hetkel saab inimesest loom, loomast inimene? Tegelikult ei huvita ju kedagi lendav tomat vaid hoopis lendav inimene. Siinkohal tuleb olla tänu võlgu <strong>Wellsile</strong> ja ühe teatud saare omaniku nimekaimule <strong>Gustave Moreaule</strong>, kellele meeldis maalida veidraid olendeid. Erilised tänud <strong>Alan Moore'ile</strong>.</p>
<figure class="post__image"><img loading="lazy"  style="color: var(--text-editor-body-color); font-family: var(--font-base); font-size: inherit; font-weight: var(--font-weight-normal);" src="https://aethralis.github.io/kirikiri/media/posts/997/waterhouse-mermaid.jpg" sizes="(max-width: 48em) 100vw, 768px" srcset="https://aethralis.github.io/kirikiri/media/posts/997/responsive/waterhouse-mermaid-xs.jpg 300w ,https://aethralis.github.io/kirikiri/media/posts/997/responsive/waterhouse-mermaid-sm.jpg 480w ,https://aethralis.github.io/kirikiri/media/posts/997/responsive/waterhouse-mermaid-md.jpg 768w ,https://aethralis.github.io/kirikiri/media/posts/997/responsive/waterhouse-mermaid-lg.jpg 1024w ,https://aethralis.github.io/kirikiri/media/posts/997/responsive/waterhouse-mermaid-xl.jpg 1360w ,https://aethralis.github.io/kirikiri/media/posts/997/responsive/waterhouse-mermaid-2xl.jpg 1600w"  alt="" width="170" height="170"></figure>
<p>Ta tundus just merest tulnuna<br>Ta juuksed ja huuled<br>Lõhnasid kuni hommikuni mere järele<br>Ta langev ja tõusev rind oli nagu meri.</p>
<p>See oli <strong>Waterhouse'i</strong> diplomitöö.</p>
<div class="pilt"><figure class="post__image"><img loading="lazy"  style="color: var(--text-editor-body-color); font-family: var(--font-base); font-size: 18.4px; font-weight: var(--font-weight-normal); outline: 3px solid rgba(var(--primary-color-rgb), 0.55)  !important;" src="https://aethralis.github.io/kirikiri/media/posts/997/moreau-chimera.jpg" sizes="(max-width: 48em) 100vw, 768px" srcset="https://aethralis.github.io/kirikiri/media/posts/997/responsive/moreau-chimera-xs.jpg 300w ,https://aethralis.github.io/kirikiri/media/posts/997/responsive/moreau-chimera-sm.jpg 480w ,https://aethralis.github.io/kirikiri/media/posts/997/responsive/moreau-chimera-md.jpg 768w ,https://aethralis.github.io/kirikiri/media/posts/997/responsive/moreau-chimera-lg.jpg 1024w ,https://aethralis.github.io/kirikiri/media/posts/997/responsive/moreau-chimera-xl.jpg 1360w ,https://aethralis.github.io/kirikiri/media/posts/997/responsive/moreau-chimera-2xl.jpg 1600w"  alt="" width="170" height="170"></figure></div>
<p>See on saatuslik naine, keda Gustave Moreau oma maalidel pidevalt kujutas. Bütsantslik, sümbolistlik. Moreau vihkas naisi.</p>
<p>Oidipus ja Sfinks. Pehme kallistus pärast seda, kui mees on vastanud mõistatusele. Sfinks nähtavasti ei hävita ennast vaid tahaks Oidipusele sünnitada poegi ja tütreid.</p>
<p>Selle maalis <strong>Fernand Khnopff</strong>, ta üritas tabada asjade hinge.</p>
<div> </div>
<div class="pilt"><figure class="post__image"><img loading="lazy"  style="font-size: 18.4px; outline: 3px solid rgba(var(--primary-color-rgb), 0.55)  !important;" src="https://aethralis.github.io/kirikiri/media/posts/997/k_caresses4-Khnopff.jpg" sizes="(max-width: 48em) 100vw, 768px" srcset="https://aethralis.github.io/kirikiri/media/posts/997/responsive/k_caresses4-Khnopff-xs.jpg 300w ,https://aethralis.github.io/kirikiri/media/posts/997/responsive/k_caresses4-Khnopff-sm.jpg 480w ,https://aethralis.github.io/kirikiri/media/posts/997/responsive/k_caresses4-Khnopff-md.jpg 768w ,https://aethralis.github.io/kirikiri/media/posts/997/responsive/k_caresses4-Khnopff-lg.jpg 1024w ,https://aethralis.github.io/kirikiri/media/posts/997/responsive/k_caresses4-Khnopff-xl.jpg 1360w ,https://aethralis.github.io/kirikiri/media/posts/997/responsive/k_caresses4-Khnopff-2xl.jpg 1600w"  alt="" width="170" height="170"></figure><br>
<p>Ja kui siin mainiti juba kultuuritehnoloogia juures <strong>William Blake</strong> kirjutisi, siis ei saa geenitehnoloogia juures temast samuti mööda minna. <i>Here be dragons</i>.</p>
<figure class="post__image"><img loading="lazy"  style="color: var(--text-editor-body-color); font-family: var(--font-base); font-size: inherit; font-weight: var(--font-weight-normal);" src="https://aethralis.github.io/kirikiri/media/posts/997/blake_great_red_dragon-4.jpg" sizes="(max-width: 48em) 100vw, 768px" srcset="https://aethralis.github.io/kirikiri/media/posts/997/responsive/blake_great_red_dragon-4-xs.jpg 300w ,https://aethralis.github.io/kirikiri/media/posts/997/responsive/blake_great_red_dragon-4-sm.jpg 480w ,https://aethralis.github.io/kirikiri/media/posts/997/responsive/blake_great_red_dragon-4-md.jpg 768w ,https://aethralis.github.io/kirikiri/media/posts/997/responsive/blake_great_red_dragon-4-lg.jpg 1024w ,https://aethralis.github.io/kirikiri/media/posts/997/responsive/blake_great_red_dragon-4-xl.jpg 1360w ,https://aethralis.github.io/kirikiri/media/posts/997/responsive/blake_great_red_dragon-4-2xl.jpg 1600w"  alt="" width="170" height="170"></figure>
<p> </p>
<h3 class="surlignable entry-title">Geneetilisest muundamisest ja põhiväärtustest</h3>
<p><i>Allergeenide tapjad on heade mõtetega liikvel. Aga tulu teenimise võimalust näevad psühhopaadid - need igitarmukad, tohutu veenvad ja kaastundetud askeldajad, kes peagi saavutavad selle, et nn. allergeenivabasid toiduaineid hakkavad peamiselt ostma täiesti terved. Seni, kuni ei osteta piisavalt, müüakse saak riigile ja siis saadetakse inimkatseteks nälja all kannatavatele inimestele.</i>/.../<br>Järgnevad kirjad pärinevad <a href="http://www.loodus.ee/lus/">ELUS (Eesti Loodusuurijate Seltsi)</a> listi (seltsid.elus@lists.ut.ee ) kirjavahetusest:</p>
<hr>
<p><strong>22-11-2004 13:28</strong> Kolmapäeval 24. novembril kell 11:00 EPMÜ peahoone (Kreutzwaldi 64) auditooriumis 137 esineb Dr. <strong>Eliot Herman</strong> loenguga: <i>Food Allergens and Genetic Engineering </i> (Allergeenide kõrvaldamine toidust geenitehnoloogia abil) Loengule järgneb diskussioon, mille orienteeruv lõpp on kell 13:00 Dr. E. Herman on taimefüsioloog ja -molekulaarbioloog, kes töötab Missouri- Columbia Ülikooli juures. Samuti juhib ta Danforth Plant Science Center's (Missouri, USA) laborit, mille teadustöö keskendub soja valkude modifitseerimisele, et parandada soja koostist ja vähendada allergeensust. <a href="http://www.psu.missouri.edu/agronomy/faculty/faculty_herman.htm">http://www.psu.missouri.edu/agronomy/faculty/faculty_herman.htm</a> Mõned Dr. Hermani viimaste aastate artiklid, mis puudutavad toiduallergiaid.: Helm, R.M., Cockrell, G., Herman, E., Burks, A.W., Sampson, H. A. and Bannon, G.A. (1998) Cellular and molecular characterization of a major soybean allergen. Int. Arch. Allergy Immunol. 117: 29-37 Yaklich, R., Helm, R. and Herman, E. (1999) Analysis of the distribution of the major soybean allergen in a core collection of Glycine max accessions. Crop Sci. 39: 1444-1447 Herman, E. M., R. Helm, R. Jung, and A. C. Kinney (2003) Targeted gene silencing removes an immunodominant allergen from soybean seeds. Plant Physiol. 132.: 36-43 Herman, E.M. (2003) Genetically modified soybeans and food allergies. Journal of Experimental Botany, 54: 1317-1319 Herman, E.M. (2004) Allergenic reponses to legume proteins. In Genomics for Legume Crops. Ed Charles Brummer and Richard Wilson. AOCS Press, in press</p>
<hr>
<p>Eesti Põllumajandusülikooli Agrobiotehnoloogia arenduskeskus (AK) Kreutzwaldi 64 - 215, 51014 TARTU</p>
<hr>
<p><strong>22-11-2004 17:18</strong> Tere &gt; Food Allergens and Genetic Engineering &gt; (Allergeenide kõrvaldamine toidust geenitehnoloogia abil) &gt; &gt; Loengule järgneb diskussioon, mille orienteeruv lõpp on kell 13:00 Kuna ei saa Tallinnast kohale tulla, siis siin avalik küsimus: Kas on mingit võimalust sellste arengute korral veel toitumises pääseda geenitehnoloogiafirmade lõa otsast? Just selliste inimsõbralike võtete taga on kõige suurem oht üksikisikule. Tunnistades sõbralikkuse õigeks, tuleb tunnistada teised tegelased inimvaenulikeks. Seega - toiduks tohib tarvitada AINULT geneetiliselt muundatud või samaväärse ohutuskontrolli läbinud toiduaineid. Kes tarvitab midagi muud, see ei saa tevisekindlustust jne. Et selline asjade käik teostub väga suure tõenäosusega, näitab viimane koolisööklalugu, kus "tervise nimel" keelati koolis kooliaias kasvatatud kraami kasutamine (moosikeetmine jms), kuna puuduvad ohutust tagavad litsensid, pliidiuks on valel pool jne. Inimese tervise parema kaitsmise nimel tuleb ära keelata seda ohustavad asjad. Ja asjast parema arusaamise nimel võimalikult lihtsalt, ilma segaste eranditeta. Seega, võimalikud allergeensed toiduained tuleb ära keelata. See on palju iseenesestmõistetavam, kui banaanikõveruse reguleerimine. Kehtib süüdiolemise presumptsioon - kui ei ole ettenähtud metoodika alusel tõestatud ohutus, siis on järelikult ohtlik. Ja kui mõni testi edukalt läbinu osutub ikka ohtlikuks, tuleb testi nõudeid karmistada (testi veelgi kallimaks muuta). seega - toiduainete tootmise juhtimine koondub üksikute eriti rikaste firmade kätte (=juhtida-kontrollida), ülejäänud ei ole suutelised omi sorte-tõuge turule saatma. Tarbimiskohustus on parim monopolismi kehtestamise viis. Eriti hea on monopolismi põhjendada hoolitsusega, rumalate heaolu tagamisega. Nii on juba tehtud Eesti prügimajandusega. Nii läheb kardetavasti ka geenmuundatud toidu abil. Ja toidu tarbija maksku, nagu määrab monopol (kulusid saab alati optimeerida tarbija maksujõuga, kes ei kuluta piisavalt palju, see ei tohi elada). Seeläbi saab kuulutada kõik seaduse alamad ühtviisi lolliks (targaks pole teatavasti võimalik kuulutada, optimeerimine sellistes süsteemides käib ikka lolliks kuulutamise suunas) ja lolle tuleb ikka tähelepanelikult juhtida. Seeläbi saab sundida inimest üha rohkem ja lollimalt tarbima. Ainuke lootus on, et enne kui ülalkardetu teostub, lõpeb nafta ja ülesehitatav globaalmonopol kukub kokku. Ja selle katastroofi üleelamiseks on vaja tarkust ja oskust ellu jääda väga tugeva hoolitseva piitsa-prääniku surve tingimustes. Ja ka natuke õnne. Tõnu (Ploompuu)</p>
<hr>
<p><strong>23-11-2004 11:09</strong> Allergeenide tapjad on heade mõtetega liikvel. Aga tulu teenimise võimalust näevad psühhopaadid - need igitarmukad, tohutu veenvad ja kaastundetud askeldajad, kes peagi saavutavad selle, et nn. allergeenivabasid toiduaineid hakkavad peamiselt ostma täiesti terved. Seni, kuni ei osteta piisavalt, müüakse saak riigile ja siis saadetakse inimkatseteks nälja all kannatavatele inimestele. Tahaks, et Tõnu Ploompuu eksiks, aga kardan, et tal on suuresti õigus, sest nii nagu lääneilmas süüakse metsikult vitamiine, nii sama moodi läheb ka geenimoondatud taimedega. Inimesed käituvad ju omaarust mõistlikult. Hoiatusi igasuguste ohtude eest kuuldakse. Ja siis natuke vitamiine ja biokroomi ja allergeenivaba toitu, et saada kindlust, et see hoiatuste miski ebamäärane kole jääb saabumata ja mugav äraolemine võib jätkuda. Kuid kui allergia on puhkenud, siis esmane ja sageli ainus võimalus talutavat elu elada (või hinge jääda) on vältida kokkupuudet allergeeniga. Allergeeni suhtes tolerantsi saavutamine on vaevaline. Võibolla pole see kõigi allergeenide puhul võimalikki. Allergiat (nagu paljusid muidki tervisehädasid) võib pidada eluviisist tingituks. Ja eluviisis on toimunud kiiresti suuri muutusi - elatakse jube puhastes kodudes (bakteritsiidsed pesu- ja puhastusvahendid); toitu pea kunagi halvaks minna ei lasta; koduloomi pole; lapsena pori süüa ei saa, küll aga kaugelt maalt toodud tooreid ja pooltooreid puuvilju (täis enneaegu nahkapistmise eest kaitsvaid aineid), mis kasvu- ja transpordiajaks veel mürgitatud; kuiv toaõhk keskküttega kortereis; staatiline elekter; elektomagnetlainetuse saaste; õhusaaste (heitgaasid, tolm ja diiselmootorite tahm, mis alveoolidesse ronib); taime- ja kahjuritõrjeainete jäägid joogivees; müra; vibratsioon jne. Nii nagu suure osa südame-veresoonkonna haiguste ärahoidmiseks piisaks ka enamuse allergiate ärahoidmiseks eluviisi muutmisest. Mis on jube raske, vähemalt seni, kuni on võimalust jatkata endisel moel surudes tabletiga maha vere kõrget kolesteroolisisaldust või osta allergeenivaba toitu. Tohutu hulk inimesi elatub sellest, et enamik püüab elada nii mugavalt kui saab. Koolisööklas oma aia saagi ümbertöötlemine on töömahukas. Ja selle pealt pole ju võimalik suurt midagi teenida. Saab ehk ainult uue pliidi (mil uks õigel pool) ja ventilatsiooni müüa, aga hulk ärimehi (õliammutajad, laevnikud, autojuhtid, hulgi- ja jaemüüjad jne.) ja sehkendajaid (toidu kvaliteedi ja sanitaarkontrolliga tegelejad, toll jne.) jääb ju teenistuseta. See pole solidaarne. Ikka teistele ka. Vastu saavad koolisöökla tädid-onud ajapikku veendumuse, et oh toredust ja kui hea ikka on, et nii palju inimesi nende eest hea seisab. Ja siis võivad meenutada vahel aegu, kus ikka tööd sai lõhutud ega pold kuskil õhkuahmivaid astmaatikutest söögisonkijaid. Einari Aavik</p>
<hr>
<p><strong>23-11-2004 11:38</strong> Einaril on õigus, parim tee allergiaga toimetulekuks on allergeenidest hoidumine. Kui ikka sojat toidus ei talu, söö sojavabasid toite. Sojakasvatus on aga USA-s riiklikult tugevasti subsideeritud ja tegelikult ongi sojast põhjustatud hädad eeskätt USA probleem. Sojas sisaldub vähemalt 7 erinevat allergeeni ja katsuda valmis teha GMO soja, milles nende kõigi allergeensus on kõrvaldatud või alla surutud, tundub utoopiline. Aga USA-s on ilmselt võimalik saada palju raha, kui kuulutada, et püüan luua vähem allergilist sojat. Nii et puhas äriprojekt, millest meie peaksime ennast soliidselt distantseerima. Ain Raitviir</p>
<hr>
<p><strong>23-11-2004 12:48</strong> omiq, nojah eks ta ole, mu vanem poeg on tugev allergik, noorem üldse mitte, endal ja naisel pole allergiat siiani esinenud, minu emal on siiski tugevad allerginähud teatavate väheste asjade vastu. Samas ema on mul päriselt suitsusaunas sündinud ja kuni pealesöja ajani maal elanud. Esimesed aastad kasvas see allergikust poeg ahiküttega majas (kõige tugevam allergia on tal tolmulesta vastu - tüüpiline niiskema õhuga elamisele)- oli see maal, kasvas koos ühe tol ajal toreda hundikoeraga ja pori sõid nad lompides püherdades omajagu, hiljem elas veidi aega ka keskküttega elamises, kassiga puuutus seal eriti tihedalt kokku, hiljem koertega veidi vähem. Top allergeenid on talle tolmulest, kassikarvad, männi tolm (elasime praktiliselt männimetsa sees), koerakarvad... Ok, see on üksik näide, kuna allergia ilmselt siis eluviisist, oleks pori asemel sõnnikut sööma pidanud ja oma maalapi saaduste asemel poolmädanenud värki pistma...poest poleks vist mitte midagi pidanud ostma.... Kuidagi raske on _ainult_ konkreetse isiku eluviisi ja allergia vahel seoseid näha... selle järgi peaks noorem laps olema suurem allergik kui vanem... üks indiviid muidugi ei anna mingit kõva statistilist alust... ma ei vaidlusta seda, et läänelik eluühiskond on meid steriilsemaks ja hellikumaks teinud ja teeb seda veelgi. Allergiat on aga ilmselt inimestel olnud ka varem, samamoodi nagu südamehaiguseid jne. Neid kas ei pandud muude hullemate hädade taustal tähele või infarkt inimest ei võtnud, sest enne suri ta katku juba maha. Ma ei toeta suurkorporatsioonide promotud GMO värki, aga kui ma reaalsusele näkku vaatan siis keskajal või isegi palju hiljem poleks minu naine esimest sünnitust üle elanud, lihtsalt verest oleks tühjaks jooksnud. Mõne teise naisega oleks mul ehk 10 lapsest 1-2 ellu jäänud - toon võrdluseks keskaja, sest juhtusin lugema hiljuti tõsiteaduslikke uurimusi keskaja eluolu kohta - minu jaoks päris karm pilt, ok võib süüdistada mind demagoogias, et just see 'kole pime' keskaeg võrdluseks, aga ega see varaindustriaalne olu palju parem olnud. Või Vana-Rooma... need kes ausalt suudavad tunnistada enne sügavalt järele mõeldes, et nad oleks tol ajal olnud õnnelikumad, kadestan neid siiralt (rahvaluules, keskaegses 'linnaluules' oli oma laste kaotamise südamevalu ikka väga levinud teema), sest näen ka praeguse elu-olu probleeme, aga ei suuda varasemat küll enamuses asjadest praegusele eelistada... ja ok mis seal ikka looduslik valik, eks ole ... ja inimliik nüüd mandub, mis on ju tegelikult hea, ülejäänud loodus jääb omaette möllama, inimkond on aga tõsiselt kogu Maale koormaks kujunemas. Ega mu jutul muud eesmärki ei ole kui lihtsalt mündi erinevaid külgi valgustada, eks igaüks otsusta kumb külg talle valgem tundub. Ja nagu on palju kordi varem öeldud: tuleviku maailmas tegutse lokaalselt, mõtle globaalselt.... seega eestlaste sündivuse promomine on üdini vale suund, inimkonna iive on liigagi postiivne. Juhul kui Einar ja Tõnu sellele kahel käel alla kirjutavad, siis palun jätkake samas suunas, ilmselt on see õige suund. Ma tunnistan ausalt, et ma olen ikka väga sügavalt juurelnud selle üle, kas ma tahan lapsi ja mitte sellest seisukohast, et see takistaks mul kuidagi endal mugavalt ära olla, kärjääriredelit mööda edasi ronida vöi veel midagi iganes sarnast. Vaid just selles mõttes, et millises maailmas kord nemad hakkavad elama... Veljo Kisand</p>
<hr>
<p><strong>14:45 23.11.2004</strong> Tere ja kiitus huvitavate mõtete eest nii Einarile, Ainile kui eriti Veljole. Tegelikult Veljo kirjutas kõik olulisema ära, mida kavatsesin ise kirjutada. Püüdsin siis pisut mõtiskleda, mis olid kogu selle arutelu ajenditeks. Mulle tundub, et Einari tegelikult sisuka kirjutise ajend oli see, mida on olnud sunnitud tõdema ka kaasaja filosoofid ja ühiskonnateadlased - ultraliberaalne turumajandus on kriitiliselt suurte puudustega ja ei ole (loodetavasti!) ühiskonna arengu lõppfaas, kui areng ei vii Orwelli 1948-s kirjeldatud kollapsini (ülitotaalsete superriikideni). Mõne (eriti ühe) superriigi käitumine viitab Orwelli hirmutava prognoosi täitumise võimalustele. Teiseks ajendiks oli arvatavasti üldinimlik nähtus. Inimene on just nii laisk, kui laisk tal lastakse olla, kaasaarvatud pingutuste vältimine tarkuse kogumiseks. See tähendab, et inimkonna enamuse moodustavad mitte eriti targad inimesed, kuid ka neile on vajalik mingi maailmapilt, tõdemuste ja veendumuste kogum, mille najal otsutada ja olla. Selle parasjagu laisa inimese tõdemused ja veendumused kujunevad peamiselt suhtluse (esmajoones peamiselt omasugustega suhtlemise) ja massimeedia vahendusel. Toetab meid massiveendumusi veel laiskus teha kohanemispingutusi, õppida tundma üha kiiremini muutuvat ja paratamatult muutuvat sotsiaalset, tehnoloogilist, majanduslikku ja looduskekkonda. Pinge maandamise ventiiliks on nostalgia - taevas oli sinisem ja rohi rohelisem! See on tunnetele tuginev maailmapilt, mis on emotsionaalseks nurgakiviks ka loodus-, muinsus-, looma- jmt. kaitse liikumistele. Neis liikumistes on igavesti palju positiivset, kui ei olevat olemas ühtki nii head asja, et seda ei saaks ära rikkuda või halvasti kasutada! Emotsioonid on vajalikud, et üldse midagi tegema asuda, kuid tegutseda tuleks siiski ratsionaalselt! Ka kõige ratsionaalsemalt mõtleval inimesel on end raske täiesti isoleerida käibetõdede müra detsibellidest! Tagasi Einari kirjapandu juurde. Nõustun täiel määral selle tauniva prognoosiga, kuid arvan, et selles oli ülevõimendatud allergianähtuste põhjuste osa. See on käibetõde, aga eelkirjeldatud põhjustel on käibetõed sageli pooltõed või isegi vääruskumused. Veljo tasakaalustas seda hästi. Lõpuks loodan, et meie teadusüldsuses jätkub piisavalt oidu, et soovi (?!) korral (Aini soovituse kohaselt) DISTANTSEERUDA SOLIIDSELT. Aga arvan, et nii nagu mitmete muudegi kampaaniate osas, on ka GMO vastase kampaania aluseks alarmistide (loe: muutuste kartjate) hirmu- ja õudusejutud. Kõige eest tuleb maksta! Tuleb lihtsalt kainelt kaaluda hinda (ohtusid) ja hüvesid ja kõike seda teha arvestades erinevate stsenaariumid realiseerumise tõenäosust. Viimaseta on "ämbrisse astumine" garanteeritud! Tervitustega ja "ilusaid sinised mõtteid" soovides Artur Nilson</p>
<hr>
<p><strong>23-11-2004 15:10</strong> Olen suuresti nõus nii Arturi tõlgendusega minu kirja motiividest kui Veljo ja Aini mõtetega. Vastuseks mõni rida peamiselt algse allergiateemaga seoses. At 12:48 23.11.2004, Veljo Kisand kirjutas: &gt;...Kuidagi raske on _ainult_ konkreetse isiku eluviisi ja allergia vahel &gt;seoseid näha... Üksiku näite pealt võib vaid midagi oletada. Kunagi hiljem, seaduspära tõdemise järel on lootust ka konkreetsete juhtumite kohta midagi selgust saada. Mõjurite vältimine võib vähendada suhtelist riski, aga nulliks see ei saa. Allergia võib jääda ilmnemata, kui surm saabub katku tagajärjel. Soomes on allergia palju suurem mure kui Eestis. Eesti tuleb jõudsalt järele ka selles asjas. Aga kuna Soomes palju allergikuid on ja koos sellega palju kulutusi ning inimlikku muret, siis on püütud asja uurida. Põhjusi pole selgeks saadud, küll on aga leitud mõningaid seaduspärasusi. Näiteks, Vene poole peal Karjalas on kordi vähem allergiat kui paarkümmend kilomeetrit lääne pool Soomes. Null pole allergia esinemissagedus ka vene Karjalas. Teiseks, soome vilja tootvate põllumeeste peredes on allergiat pea samapalju kui linnainimeste peredes, aga loomakasvatusest elavate põllumeeste peredes on selgelt vähem. Kolmandaks, linnas kaht või enamat lemmiklooma (tüüpiliselt koer ja kass) pidavates peredes on vähem allergiat kui muudes peredes. Sellel, kas on üks loom või mitte ühtki, suurt vahet polnud. &gt;.... seega eestlaste sündivuse promomine on üdini vale suund Genofondi vaesestamine on patt. Olgu monokultuuriks herbitsiidiresistentne raps, allergeenivaba soija või mugandatud ingliskeelt purssiv inimmass. Meil, inimestel, on sedapaljukest vaba voli otsustada, et loodusele jääks võimalus inimeste tehtut siluda. Meie laste käekäik selle juures paneb muretsema küll Jaksu! Einari Aavik</p>
<hr>
<p><strong>23-11-2004 15:17</strong> Head kolleegid, maksab tähele panna, et olukord antud juhul on hoopis grotesksem - sest ta tegeleb GM-soja geneetilise modifitseerimisega. See tähendab - loodud GMO on liialt allergeenne, nüüd on siis selle tarvis uut etappi GM-i. :-)) Parimate soovidega, K.K. (Kalevi Kull)</p>
<hr>
<p><strong>23-11-2004 15:27</strong> Veljo läheneb asjale teise tahu poolt ja julgen kaasa rääkida, sest olen ise ka parasjagu allergik. Noorusest peale on mul kerge allergia heinatolmu vastu - kui olin pool päeva kuiva heina lakka ajanud, siis nina jooksis kohutavalt, aga järgmiseks hommikuks jäi iseenesest üle. Kunagi hiljem, vist 1979. aastal põdesin viiruselist kopsupõletikku ja selle järel tekkis allergia keraheina õietolmu suhtes, kunagi veel hiljem pidin remondi käigus maha lõhkuma kergelt hallitanud krohvi ja selle järel tekkis allergia igasuguse ehitus- ja remonditolmu suhtes. Toiduallergiatest on õnneks ainult küüslauguallergia, seda tervislikku sibultaime ei saa gripi profülaktikaks süüa. Ja kui ümberringi vaadata, siis on selge, et inimesed muutuvad järjest rohkemate ainete suhtes allergilisteks. Seda võidujooksu ei saa praegu süveneva elustiili, rämpstoidu osakaalu tõusu ja süveneva keskkonnareostuse tingimustes ka geenitehnoloogiaga võita. Inimeste immunsüsteem järjest nõrgeneb ja kui ka sojaubade seitsmest allergeensest valgust paar tükki modifitseerime geenisiirdamise abil nii, et nad teatud allergikute grupile enam ei mõju, tekib juurde uus, mõne teise valgu suhtes tundlik allergikute grupp. Seepärast jään ikka enda juurde, et see kena USA professor pajatab meile homme pseudoprobleemist ja quasilahendustest. Ain Raitviir</p>
<hr>
<p><strong>23-11-2004 15:40</strong> No kuidagi peab ju loodus sellest jõledast parasitikast lahti saama. Kui vaja, kasutab sellesama parasitika enda lahket abi. -- Heade soovidega, Tõnu Viik</p>
<hr>
<p><strong>23-11-2004 15:43</strong> <i>&gt; Seda võidujooksu ei saa praegu süveneva elustiili,<br>&gt; rämpstoidu osakaalu tõusu ja süveneva keskkonnareostuse tingimustes ka<br>&gt; geenitehnoloogiaga võita. Inimeste immunsüsteem järjest nõrgeneb<br></i> faktiliseks märkuseks, et allergiat ei saa võrdsustada immuunsüsteemi nõrgenemisega, allergilised jm ülitundlikkusreaktsioonid on, otse vastupidi, immuunsüsteemi hüperaktiivsuse tagajärjeks <i>&gt; Seepärast jään ikka enda juurde, et see kena USA professor pajatab meile<br>&gt; homme pseudoprobleemist ja quasilahendustest.</i> võib-olla kuulaks enne kohtuotsuseta mahalaskmist ära, mida pajatab? Sõbralikult Peeter Hõrak P.S. Veljoga samas suunas olen ma'gi mõelnud - ei saa olla korraga eesti rahvuslane (maa tuleb täita lastega!) ja paduroheline (piirakem sigimist!)</p>
<hr>
<p><strong>23-11-2004 15:39</strong> <i>&gt;Soomes on allergia palju suurem mure kui Eestis...</i> ca 5 aasta eest kommenteeris seda Olavi Granö (Soome TA akdeemik, TÜ audoktor), jutt tekkis Werneris lõunatades ajendudes koore baasil kastmest. (nagu paljud soomlased, vältis ta piimatooteid). "allergiat ei olevat (nii palju) nö lehmapiima suhtes, on tapetud täispastöörpiima suhtes" (millat tollal Eestis veel ei olnud) "allergia Soomes on oluliselt kasvanud viimastel aastakümnetel, tõenäoline põhjus liiga steriilne lapsepõlv (immuunsüsteem jääb käivitamata)" Oletan, et see on veidi lihtsustet, aga lapsele väikest pori keelata on patt :)) peldikupartidest ja julgeolekuvalvurseepidest, kes tapavad (õnneks tegelikult mitte) kõik bakterid, rääkimata. Sama räägib ka Selma Teesalu To (Tõnu Oja)</p>
<hr>
<p><strong>23-11-2004 16:19</strong> Vabandan veidi liiga emotsionaalse lähenemise pärast eelmises kirjas... aga põhjusest allpool... <i>&gt; .... seega eestlaste sündivuse promomine on üdini vale suund<br>&gt; Genofondi vaesestamine on patt. Olgu monokultuuriks<br>&gt; herbitsiidiresistentne raps, allergeenivaba soija või mugandatud<br>&gt; ingliskeelt purssiv inimmass. Meil, inimestel, on sedapaljukest vaba<br>&gt; voli otsustada, et loodusele jääks võimalus inimeste tehtut siluda.<br>&gt; Meie laste käekäik selle juures paneb muretsema küll<br></i> Julgen väita et vähemalt viimaste uuringute kohaselt eestlaste genofond ei erine naabrite ega üldse Euroopa keskmisest, nii et midagi siin säilitada pole. Ok, see on teine teema, sest eks me tea, et antud kontekstis inimese sotsiaalne evolutsioon on olulisem, seega kultuur.... Siinkohal tuleb jälle suu vett täis vötta. Elan hetkel mitmendat aasta Pöhja-Saksamaal ja juhtusin kunagi mingit reisijuhti (istusin vist arsti vastuvõtutoas et mulle antibiootikum välja kirjutaks - kuna polnud tegemist mingi külmetusega, vaid kippus sepsiseks kätte ära, siis ilma antibiootikumita ma võibolla isegi teiega siis ei vestleks, kusjuures asi algas väga süütult - tuleb tõdeda immuunsüsteem pole see, mis elujõulisele isendile vajalik oleks) ja no seal oli jutt Eestist. Lause kus viidati, et te tunnete Eestis viibides end kultuuriliselt peaaegu nagu Pöhja-Saksamaal viibivat, pani mind tõdema, et nii see paraku suuresti on... asi ei piirdu mulgikapsastega, vaid lausa iga päev tuleb selliseid asju ette, kui mõtlen mingi seose üle, möönan, krt jälle saksa mõjurid mängus.... ei taha siin uut diskussiooni tekitada, keel on meil selgelt indoeuroopa keeltest erinev, aga see on ka peaaegu kõik (see teema haakub üldse Eesti päevalehtedes käiva madinaga, et kes kust ja kunas, need eestased on, tekkisid jne, las see arutelu jääb sinna). Väita et eesti keel oma kirjakeelega, kõrgharidusega jne on olulisem kui näiteks mõne Amazonase suguharu keel, on väga suhteline... selge on see, et nagu keldi keeled (kui näide võtta Euroopast) nii soome-ugri keeled pikemas perspektiivis ilmselt hääbuvad, tulevad uued ja mingiks ajaks elujõulised keeled ja keelkonnad, kuniks hääbuvad nood, et teed anda veelgi uuematele. Isiklikult võttes, tore oleks, kui soome-ugri keeltest mingi haru edasi läheks, aga reaalselt nii elujöulist kultuuri väga kusagil ei paista, rääkijaid juba selle 6 miljardi taustal imevähe... Ok ja põhjusest, miks ma Einari jutu, millele andis tegelikult põhi hoo sisse Tõnu lisand, liiga hoogu läksin, oli see, et rääkides näiteks sojaoa geneetilisest muundamises ning jõuda selleni kummale poole nn euroreeglite kohane koolisöökla uks avanema peab ja et see ongi allergia põhjuseks, ning siis asuda heietama (sry Einar ja Tönu, ärge võtke seda isiklikult), et kõige selle pärast on vesi saastunud, lapsed väetid - no ma ei tea, see on juba totaalne puder... Pidage ikka väheke piiri. Ja pigem on GMO vastane kants praegu Euroopa (Liit). Nii et kui USA professor räägib oletatavalt põllumajanduslikest pseudoprobleemidest, aga baasteaduslikus mõttes olulisest-aktiivselt uuritavast teemast, siis kes tahab see võiks ikkagi asjaga kursis olla, mõelda, kus proovitavaid lahendusi annaks põhjusega kasutada, millised probleemid tekivad jms... aga mitte asja enne 'poliitiliselt' juba maha teha. Veljo Kisand</p>
<hr>
<p><strong>23-11-2004 16:30:11</strong> <i>"Genofondi vaesestamine on patt. Olgu monokultuuriks herbitsiidiresistentne raps, allergeenivaba soija või mugandatud ingliskeelt purssiv inimmass. "</i> Patt! Kui loen või kuulen selliseid loosungeid, siis mõtlen - näis millal sellele verbaalsele tuleriidale hakkab järgnema füüsiline! Greenpeace on seda juba ka rakendanud. Loosungitega mõtlemine ja vehklemine on hirmutav nähtus! Põldudel kasvavad kultuurid on geneetiliselt juba ammu inimtekkeliselt (peamiselt suunatud valikuga saadud) hoopis midagi muud kui nende looduslikkud eellased. Kas mutatsioon toimus looduses või tekitati laboris, see on praktiliselt tähtsusetu. Seega on alarm lootusetult hilinenud! Asun nüüd uuesti kirjutama mugandatud ingliskeelset artiklit, sest meie teaduskorralduses ei maksa eestikeelne isegi mitte tööde loendis märkimist! Just praegu sain veel Veljo lisandi. Nõustun jäägitult! Tervitustega Artur Nilson</p>
<hr>
<p><strong>23-11-2004 18:01:32</strong> 1)Täht-tähelt võttes on Peeter Hõrakul õigus, aga immuunsüsteemi ülesandeks on adekvaatselt reageerida organismi ohustavatele teguritele ja seepärast arvan, et ka allergilisi ja ülitundlikkusreaktsioone, mis võivad mõnikord ka letaalsed olla võib natuke teise vaatenurga alt samuti immuunsüsteemi nõrkuseks lugeda samuti nagu tähttähelisest nõrgenemisest tulenevat suutmatust mõne infektsiooniga toime tulla. Immuunsüsteemi hüperaktiivsus on täpselt nagu karu, kes koos magava mehe pähe istunud kärbsega ka mehe maha lõi. Karu nõrkus oli siin tema mõistuse tasandil. 2) Keegi polegi seda vaest kuradit tahtnud maha lasta ei enne ega pärast ja kindlasti võib teda kuulata, aga jutt on käinud mitte niivõrd temast, kui süsteemist, mis jääb ikka selleks, mis ta on. Ain Raitviir</p>
<hr>
<p><strong>24 Nov 2004 16:46:50</strong> Tere, sõbrapere! Ma olen paari päeva jooksul jälginud kirjavahetust, mis vist algas T. Ploompuu reaktsioonist Hermani loengu kuulutusele 'geenitehnoloogia ja allergia)'. Ja kõigepealt avaldan üllatust/vaimustust selle puhul, et äge debatt läks lahti juba loengu teema teatamise järel, mitte loengu kuulamise järel. Ja arutluse alla tulid peamiselt kaks teemat: GMO ja allergia Panen siin avalikkuse ette mõned minu arusaamad, mis mul olid enne olemas ja mis mul tekkisid nende kirjade lugemise ajal. Edaspidi ma ei maini nimesid, kes mind ühele või teisele arusaamale tõukasid või siin kirjavahetuses osalesid (tegelikult olid mul need arusaamad ~ seisukohad juba enne olemas). GMO. Mis see on? Minu jaoks on see totter termin -- 'Geneetiliselt muundatud organism'. Kõik koduloomad ja kultuurtaimed on geneetiliselt muundatud -- paljudel juhtudel ei suuda me nende looduslikke esivanemaid identifitseerida. Nojah, mingi erinevus ju on. Senine traditsiooniline aretus valis ja kombineeris sama liigi alamliikide ja tõugude (sortide) geene (tegelikult alleele). Taimede puhul sai siiski mõnikord ka liikidevahelisi hübriide luua. Nii või naa, GMO on GMO! Aga nüüd mõistetakse GMO all organismiliine, kellele on siirdatud geen mõnelt teiselt liigilt, võimalikult isegi loomalt või bakterilt taimele. Mis siis põhimõtteliselt teisiti on? Ega midagi eriti, võimalused aretuseks on lihtsalt laienenud ja kiirenenud. [teadmiseks nendele, kes arvavad, et liikidevaheline geenisiire on midagi ebaloomulikku, midagi sellist, mida looduses ei esine: selgroogsete (inimese ja hiire) genoomis on ca 100 geeni, mida pole ühelgi eukarüootsel eellasel, vaid ainult bakteritel, seega paramiktiliselt sisse toodud]. GMO ja allergia.Mõnest sõnavõtust võis jääda mulje, et allergia on GMO kasutamise tagajärg'. Tegelikult on ju asjad nii, et me ei tea, kuidas asjad on. Tihti peetakase allergiaks seda, mis seda pole. Allergia esinemissagedus on viimase 50 aasta kestel tohutult kasvanud ilma igasuguste GMO lisandusteta. Ja seda peamiselt kõrge hügieenitasemega populatsioonides (vt. siinseid kirju). Igasugustes diskussioonides tuleks olla objektiivne. Võtame kasvõi soja allergeensuse. Soja on ammustest aegadest mitmete rahvaste hulgas oluline toiduaine. Ja nende rahvaste liikmete hulgas on alati leidunud neid, kellele sojasöök on häda teinud (nagu meie hulgas umbes 10%-le rõõsk piim -- mitte allergeenina-- või ca 0,2%-le gluteenisisaldusega (rukki,nisu,odra,kaera) teraviljaproduktid -- allergeenina). Siinses debatis on üks osaleja (oletame, et asjatundlik) väitnud, et sojaoas on 7 allergeenset valku. Ameerika GMO-sojas on üks võõrvalk (maapähklilt), mis on tõesti osale inimestest allergeenne. Missugusel põhjusel võime öelda, et soja allergeensus on tingitud geenitehnoloogiast. Ära söö seda sorti, mida sa ei talu. (See info peaks olema iga müüdava toiduprodukti juures). Ja muidugi olen vaimustuses/hämmastuses(?) diskussioonist, mis käivitus ettekandest, mida polegi veel peetud.' Mart Viikmaa</p>
<hr>
<p><strong>24 Nov 2004 19:42:35</strong> Tere Esimese kivi viskajana võtan veelkord sõna. 1. Geenitehnoloogia oht inimese suhtes on kõige suurem just sotsiaalsel tasemel - võimalik allergeensus on siin imehea vabandus kodanike "heatahtlikuks" nurka surumiseks. Muus osas ei erine mu seisukoht oluliselt Mart Viikmaa omast. GMO evolutsiooniline olemus seisneb ainult selle kiirendamises teatavas organismirühmas (kultuurtaim ja seejärel ka parasiit!; aga kas toimub ka piisav parasiidi ärasööja muutumine?). Kui suurt evolutsiooni kiirendust talub aga elusloodus? Eesti pole siinjuures sobiv koht selle uurimiseks - meie kooslused on jääajajärgselt piisavalt primitiivsed, et olla piisavalt tundetud; esmased katastroofid võivad saabuda ikkagi troopika kooslustes. Kuid enne võidakse vihmametsadega juba kirvemeetodil ühele poole saada. Kui mingeid väga suuri elulisi ohte veel näha, siis toimivad need jällegi sotsiaalset ahelat mööda - mürgikindel GMO ahvatleb kasutada maksimaalseid mürgikoguseid. 2. Allergeenivabad GMO-d on väga hea ravimdieet (profülaktiline haiguse ägenemise ärahoidmise võimalus). Sellesuunaline arendustegevus on meditsiinilises mõttes positiivne. Sojavalkude variant ei pruugi (seni veel) Eestis olla esmatähtis, küll aga võib mõistlik olla nende 0,2% teraviljavalgu-allergilistele teraviljatoidu võimaluse pakkumine. Aga juba varakult tuleb aktiivselt valmis olla meditsiiniliselt patoloogilise juhtumi kõigile kohustuslikuks tegemise vastu. Tuleb tagada, et allergeensetest valkudest vabasid toiduaineid ei tohiks müüa mujal kui vaid spetsiaalsetes meditsiinilistes toidupoodides (osakondades), peab olema tagatud ka normaalsete kaupade rikkaliku leti olemasolu. Kas ajupesu ühiskonnas on see võimalik? 3. Kirjades oli veel üks üleskutse - tunnistagem ennast lolliks ja mingem rõõmuga vabasurma. See "rohelisus", mis leiab, et maailma olukorda saab parandada vaid ise vabasurma minnes, kipub vägagi keskkondasaastava värviga tehtud olema. Kui eestlased siin pärismaalastena välja sureksid, ei parandaks see Maa olukorda, kuna asemele tulevad migrandid kasutaksid siinset keskkonda palju halvemini, palju hävitavamalt (miks? 1 - võõras ei oska võõras kohas käituda; 2 - migrant on alati elus keskkonna suhtes ükskõikne). Ainus, mida keskkonna säästmise nimel saab teha, ka rahvaarvu piiramise osas, on oma kogemuse jagamine, "arengumaade" mõttekaaslaste harimine ja toetamine, neile võimaliku teabe analüüsida andmine. Aga seal on tarkuse osatähtsus ühiskonna toimimises veelgi väiksem kui meil - võõrtsivilisatsiooni impordi mõju on veelgi laastavam. Tõnu Ploompuu</p>
<hr>
<p><strong>24 Nov 2004 19:48:13</strong> Tere, Tore, arutelu näib võtvat palju soliidsemat vormi. Alates juba Soome uurimusele põhinevast statistikast allergia leviku kohta... ok Mart tõi välja ühe võimalikest gradientidest - hügieen &lt;-&gt;allergia... ma usun et igaüks tunnistab, ilma hügieenita poleks me nii kaugel (seda heas mõttes) kui me oleme. Liialdades kaasnevad uued või transformeerunud vanad hädad. Soovitus 'pori süüa' on totaalse antibakteriaalsuse taustal küll ilus ja õige, aga sellega ei anna nagu ka väga kaugele minna... Et peaks nagu seda va puhast pori oma koduõues sööma, kust ei käi hordidena läbi inimesed igast maailmanurgast... Globaliseerumine kipub sellise koduse-puhta pori 'leiukohti' väheks jätma. Ja sealt jõuame ühiskondlike söögikohtadeni, olgu selleks vöi koolisöökla. Söökla kui selline on üks globaliseerumise ilming, &lt;200 õpilasega maakoolisöökla vähem kui suur kiirtoitlustuskett. Vastavalt sellele tuleks ka hügieeniga tegeleda, koolisööklas vähem rangelt, toitlustuskohas kust käivad läbi tuhanded - rohkem. See on juba meie eneste teha, kuidas seda kuldset keskteed leida. Võiks ju ka administratiivselt söögikohad, kust potentsiaalselt käivad läbi tuhanded, ära keelata (mina lihtsalt seal ei käi niigi). EL selleks taksitusi ei tee, vaid pigem soodustab. Ainult et asjaga tuleb lihtsalt rohkem vaeva näha. Miks me ei suuda seda teha, haakub järgmise - 'pärismaalaste' teemaga hästi... Eestlased olla küll nö pärismaalased, aga palju me käitume nende kohalikke olusid tundvate pärismaalastena? See väide kipub veidi õhust võetud olevat, eestlane käitub praktiliselt samamoodi nagu paljukirutud ameerika immigrant, meie elustiil ja ühiskonnakorraldus ei erine praktiliselt millegi poolest Põhja-Ameerika ja muidugi ka ülejäänud Euroopa omast... Kas on meil võimalik oma kolmas tee valida, ma tahaks et oleks (olnud), aga reaalselt ma selleks võimalust ei näe. Me oleme lihtsalt kaasajooksikud (vähemalt siiani). Rusikaga rinnale põrutada väites, et mina olen siin põliselanik ja see annab mulle enam õigusi (ja tegelikult ka rohkem kohustusi, aga tegelikkuses kipub nagu välja kukkuma vastupidiselt- kohustusi polegi) ei ole veel see kohalike olude tundmine ja vastavalt optimaalselt käitumine. Ma ei taha siin mingit Gustav Naani mängida ja ma olen ise liigagi rahvuslikult meelestatud, aga ma ei näe selles oma pärismaaluse rõhutamises küll mingit normaalset lahendust. Ja ega need 'päris' pärismaalased kah paremad ole, pigem veel labiilsemad ja läänelikule 'kassikullale' vastuvõtlikumad. .. ok lühidalt, asja tegelik olemus on minu arust see, kas nö juurtega (ja kas need juured on piisavalt tugev faktor) Euroopa suudab kuidagi ennast tõestada ja tupikust, mille ehedaks näiteks juurtetu aga 1:1'le euroopalikul kultuuril põhinev Põhja-Ameerika, mingi väljapääsu leida. Sest tegelikkuses rikkam osa kolmandast maailmas kopeerib vähem või rohkem ikka seda sama siiani näiliselt edukamat ühiskonna- ja majandusmudelit... Veljo Kisand</p>
<hr>
<p><strong>25 Nov 2004 09:16:38</strong> On 24 Nov 2004 at 19:42, T6nu Ploompuu wrote: <i>&gt; 3. Kirjades oli veel üks üleskutse - tunnistagem ennast lolliks ja mingem<br>&gt; rõõmuga vabasurma. See "rohelisus", mis leiab, et maailma olukorda saab<br>&gt; parandada vaid ise vabasurma minnes, kipub vägagi keskkondasaastava<br>&gt; värviga tehtud olema. Kui Eestlased siin pärismaalastena välja sureksid,<br>&gt; ei parandaks see Maa olukorda, kuna asemele tulevad migrandid kasutaksid<br>&gt; siinset keskkonda palju halvemini, palju hävitavamalt (miks? 1 - võõras ei<br>&gt; oska võõras kohas käituda; 2 - migrant on alati elus keskkonna suhtes<br>&gt; ükskõikne).<br></i> Mnjah, Tõnul võib olla ehk osalt õigus, aga samas - kas olete juurelnud, kust tekivad nt. metsaalustesse arvukad olmeprügi hunnikud. Mina kahtlustan eramajade ja taluelanikke, sest kortermajades on prügivedu tsentraalselt organiseeritud ja kellelgi ei tohiks tekkida vajadust oma prügi ekstra metsa vedama hakata. Ka ajakirjanduses on kuulda olnud eramuomanike tugevaid protestihääli kui regulaarne prügivedu taheti ka neile kohustuslikuks teha. Samas, ei pea vist olema sotsioloog, et teada et eramutes ja talumajades elavad suuremalt jaolt Eesti põliselanikud, enamik immigrante aga pesitseb kortermajades. <i>&gt; Ainus, mida keskkonna säästmise nimel saab teha, ka rahvaarvu<br>&gt; piiramise osas, on oma kogemuse jagamine, "arengumaade" mõttekaaslaste<br>&gt; harimine ja toetamine, neile võimaliku teabe analüüsida andmine. Aga seal<br>&gt; on tarkuse osatähtsus ühiskonna toimimises veelgi väiksem kui meil -<br>&gt; võõrtsivilisatsiooni impordi mõju on veelgi laastavam.</i> Et siis meil lasub moraalne õigus ja kohustus öelda neegrile ja hindule: ärge sigige nii palju, Maal ei jätku teie ülalpidamiseks ressurssi? Endiselt sõbralikult, Peeter Hõrak P.S. Ei kutsu kedagi enesetapule, sõjaõhutamisele, ega epideemiate levimisele kaasaaitamisele</p>
<hr>
<p><strong>25 Nov 2004 08:19:55</strong> Tere hommikust, mulle tundub et diskussioon hakkab siiski pisut liiga laiali valguma (minu osa on selles ilmne), eriti mis ei puutu enam otseselt allergiasse ja geenmuundatud organismidesse. Keegi laiahaardelisem (Kalevi vöi Kaplinski või keegi kolmas) võiks ju selleks veidi aega leida ja ühe essee kirjutada, et kuidas selle globaalse jätkusuutlikuse, rahvusliku mitmekesisuse osaga selle tagamisel ja üldiste võimalike arengusuundadega on, millist osa selles võiks ning suudaks eestlased, miks ka mitte näiteks lätlased ning komid, mängida. Ja milline oleks nende nägemuses üksikindiviidi võimalike valikute osa (kasvõi sellisel tasemel - kui sul on võimalus rohkem palka saada, kas tuleks keelduda, et mitte ise rohkem ja enamasti mõttetult-raiskavalt tarbida või koguda kõik enda sukasäärde et takistada teistel, vähemalt enda arvates, lollilt raiskamast). Siis saaks vähemalt selle teema mõneks ajaks siin kinni panna. Veljo Kisand</p>
<hr>
<p><strong>Thu, 25 Nov 2004 11:08:41</strong> Tere kõigile,<br>Tore diskussioon, aga huvitav, kas keegi listi lugejatest ka leidis aega Hermani loengut kuulamas käia. Oleks huvitav kokkuvõtlikke muljeid teada saada. Ain Raitviir</p>
<hr>
<p><strong>25 Nov 2004 11:37:10</strong> At 16:46 24.11.2004 +0200, Mart wrote: <i>&gt; GMO. Mis see on? Minu jaoks on see totter termin --<br>&gt; Kõik koduloomad ja kultuurtaimed on geneetiliselt muundatud ...</i> kas metsloomad ja -taimed ei ole? et olidki kohe esimesest päevast lõplikult valmis? :)) <i>&gt;.... mis käivitus ettekandest, mida polegi veel peetud.</i> tegelikult K kella 16.49-ks juba oli. ise kahjuks ei käinud (olin samal ajal õppetööl) aga ühineks Ainiga, et kui keegi käis siis kas selle arutluse kohalt siin öeldi miskit olulist? parimat<br>to (Tõnu Oja) ps sööge ainult täielikult keemia- ja geenivaba toitu ja olete õnnelikud aegade lõpuni :))</p>
<hr>
<p><strong>25 Nov 2004 13:33:04</strong> Tere! <i>Tõnu Oja wrote: At 16:46 24.11.2004 +0200, Mart wrote: GMO. Mis see on? Minu jaoks on see totter termin - Kõik koduloomad ja kultuurtaimed on geneetiliselt muundatud ... kas metsloomad ja -taimed ei ole? et olidki kohe esimesest ----päevast lõplikult valmis? :)) </i> Selles mõttes tõesti mitte, mis sisaldub GMO-mõistes: inimese poolt, tema huvides, tehtud geneetilised muudatused teiste organismide genotüüpides. Inimesest (õigemini tema huvidest/tahtest) sõltumatu evolutsioon seisneb geneetilises muutumises loodusliku e <strong>loomuliku</strong> valiku kaudu. Inimene (persoon, ühtsel ideoloogial seisev rühm) muundab kodustatud liike oma (personaalsete) huvide kohaselt <strong>kunstliku</strong> valiku kaudu. Inimese huvidel/tujudel pole erilist seost loodusseadustega (vt värdjalikke koeratõuge) -- (arvan, et viimase väite tõttu tuleb mu peale äge kriitika). <i>ps sööge ainult täielikult keemia- ja geenivaba toitu ja olete õnnelikud aegade lõpuni :))</i> Ühineksin Tõnu soovitusega, kui ta mulle ütleks, kust ma sellist toitu võiksin saada. Mart (Viikmaa)</p>
<hr>
<p><strong>25 Nov 2004 15:24:22</strong> Tere! <i>&gt;kas metsloomad ja -taimed ei ole?<br>&gt;Selles mõttes tõesti mitte, mis sisaldub GMO-mõistes: inimese poolt, tema huvides, ..<br>&gt;...loodusliku e loomuliku valiku &lt;--&gt; kunstliku valiku<br></i> Olen kuulnud ja põhimõtteliset ei vaidlusta:) ent väidan, et see piir on suht hägune ja inimene enda loodusest (et inime on ebaloomulik loom?) väljaeristamises liiga pretensioonikas. jäneste populatsiooni kontrolliv rebasekari teeb ju ka oma huvides valiku ja mõjutab tulemust :) inimese liigiaretus ei ole sellest printsiibis väga kaugel, tehnilised vahendid on tsipa võimsamad. ei väida, et loomuliku ja kunstliku valiku vahel erinevusi üldse pole, loomulikult on. Mu väide läks peamiselt samas suunas edasi, kuhu Mart alustas -&gt; et GMO-de iseäralikkust rõhutades luuakse (pea) olematut piiri. Tõenäoliselt siiski ei ole isikliku maailmavaate arutamise ja minu harimise koht ELUS-i list, vabandust. parimat to ps kust seda ohutut toitu saab, ei tea. kellel muidu on raskusi eelmise kirja ps mõistmisega, võib lause jutumärkidesse panna :))</p>
<hr>
<p><strong>25 Nov 2004 18:35:38</strong> Tere On Thu, 25 Nov 2004 horak@ut.ee wrote:<br><i>&gt; On 24 Nov 2004 at 19:42, T6nu Ploompuu wrote:<br>&gt; &gt; kuna asemele tulevad migrandid kasutakisid<br>&gt; &gt; siinset keskkonda palju halvemini, palju hävitavamalt (miks? 1 - võõras<br>&gt; &gt; ei<br>&gt; &gt; oska võõras kohas käituda; 2 - migrant on alati elus keskkonna suhtes<br>&gt; &gt; ükskõikne).<br>&gt;<br>&gt; Mnjah, Tõnul võib olla ehk osalt õigus, aga samas - kas olete juurelnud,<br>&gt; kust tekivad<br>&gt; nt. metsaalustesse arvukad olmeprügi hunnikud. Mina kahtlustan eramajade ja<br>&gt; taluelanikke, sest kortermajades on prügivedu tsentraalselt organiseeritud<br>&gt; ja kellelgi<br>&gt; ei tohiks tekkida vajadust oma prügi ekstra metsa vedama hakata. Ka<br>&gt; ajakirjanduses<br>&gt; on kuulda olnud eramuomanike tugevaid protestihääli kui regulaarne<br>&gt; prügivedu taheti<br>&gt; ka neile kohustuslikuks teha. Samas, ei pea vist olema sotsioloog, et teada<br>&gt; et<br>&gt; eramutes ja talumajades elavad suuremalt jaolt Eesti põliselanikud, enamik<br>&gt; immigrante aga pesitseb kortermajades.<br></i> Huvitav, miks Sa arvad et inimene-keskkonnaspetsialist ja inimene-keskkonnageneralist (migrant - otsib sobivat keskkonda ja lahkub kergesti keskkonna ebasobivaks muutudes) peaks käituma erinevalt teistest organismidest? Aga kui kõigis majades elaksid migrandid - on Sul selle kohta võrdlusnäide olemas?<br>Sa võrdled praegu erineva ruumikäitumisega subjekte (st. võrreldamatut) - korterielanik on lõa otsas ja kast vastuvaidlematule ees, kuhu torgata. Vastutus on veeretatud ühistu kaela - "mina viin meeletult prügi, aga teised maksavad", maksmine on aga tagatud ühistu poolt. Pealegi - paljudel algab eikellegimaa otse ukse tagant, kust sinna loobitud diivanid ja autokummid teiste/prügivedaja poolt ära koristatakse. Kogupilti mitte ei kujunda migrandid, vaid olulise mõjuga on sinna asunud/seotud pärismaalased. Väikeelamu puhul on inimene ise kõige korraldaja - ja ta korraldab. Kes viib oma talu taha kindlasse kohta, kes viib naabri aia taha, kes loobib nelja tuule poole. Kui rääkida prügikäitumisest, siis see on niivõrd uus nähtus (meeletud lagunematu prügi kogused väikese aja jooksul), et selle suhtes veres olevat keskkonnakäitumist on raske eeldada. Pigem nõutus sunnib asjad ripakile jätma. Nii et tegemist pole traditsioonilise keskkonnakäitumisega, vaid uusnähtusega, mis toimib suhteliselt sarnaselt kõigile. Traditsioonilise käitumise korral osad suudavad reageerida, kõik mitte. Migrantidel on kõigil ükskõik. (Mõni migreeruja ei suuda migrandi elustrateegiat omaks võtta.) Majaomanike protest - kui kehtestatakse prügitootmise kohustus. Ja see on ikka kõrgema taseme järgi (et ükskõiksed ei hakkaks metsa alla vedama), mitte tegeliku koguse põhjal. Ehk teisisõnu - mõistlik inimene peab prügivedamise sildi all õhu eest maksma. Tõnu Ploompuu</p>
<hr>
<p><strong>25 Nov 2004 20:18:12</strong> Tere {On Thu, 25 Nov 2004, Tõnu Oja wrote:<br>&gt; ent väidan, et see piir on suht hägune ja inimene enda loodusest (et inime<br>&gt; on ebaloomulik loom?) väljaeristamises liiga pretensioonikas. jäneste<br>&gt; populatsiooni kontrolliv rebasekari teeb ju ka oma huvides valiku ja<br>&gt; mõjutab tulemust :) inimese liigiaretus ei ole sellest printsiibis väga<br>&gt; kaugel, tehnilised vahendid on tsipa võimsamad.<br>&gt; ei väida, et loomuliku ja kunstliku valiku vahel erinevusi üldse pole,<br>&gt; loomulikult on.<br>} Osa inimese teostatavat valikut on ehtne looduslik valik, analoogiline rebase-jänese suhtega - näiteks inimese kui loodusliku valiku teguri tulemusena on räim muutunud palju väiksemaks kui poole sajandi eest. Loodusliku valiku mehhanismidega on kujunenud ka puhtalt inimlevile kohastunud metsikud taimeliigid (teraviljade puhastamismeetodite abil on kujundatud teatavate umbrohtude levised oma puhastustehnoloogistelt omadustelt teraviljadest peaaegu eristamatuteks - nt. rukkilill ja rukkiluste). Teelehe levitamine poriste saabastega või jeebikummidega üle ilma ehk tomati jõudmine puhastamata fekaal(vetega) Tiskre randa on aga kõige ehtsam loomlevi inimese abil. Kui eristada looduslikku valikut ja inimvalikut looduse kujundamisel, siis seda oleks hea teha teabest lähtuvalt - milline on valikusündmuses tekkiv teave. Loodusliku valiku korral on valikusündmuse tulemus negatiivne: valikut teostav jõud kõrvaldab väljavalitu. (rebane valib jänese, kelle kätte saab ja likvideerib) Passiivne valiku tulemus on kohastunumate (niivõrd-kuivõrd) ellujämine. Inimvaliku korral on valikusündmuse tulemus positiivne: valikut teostav jõud annab väljavalitule olulise eelise. (inimene valib organismi, kelda paljundama hakkab). Passiivne valiku tulemus on valimata jäänute saatuse hooleks, st. surema jätmine (niivõrd-kuivõrd...). Nii et sordiaretus oma valikumehhanismilt (teabekasutuse viisilt) erineb põhimõtteliselt looduslikust valikust. Tõnu Ploompuu</p>
<hr>
<p><strong> 25 Nov 2004 20:32:00</strong> Tere! Käisin loengul, lühidalt nähtud-kuuldust. Kõneleja kodulehe aadress: <a href="www.danforthcenter.org/herman">www.danforthcenter.org/herman</a> Dr. Herman on taimegeneetikaga tegeleva allasutuse juhtteadur USA põllumajandusministeeriumis. Ta labori aastaeelarve sojaoaga tegelemise ajal oli 600 tuh dollarit. Valitsus rahastas sojaoast ühe proteiini (selle, mis kõige suuremal osal soja-allergikutest ülitundlikkusenähte esile kutsub) kõrvaldamise insenergeneetiliste vahendite abil. Teised inimestel jm loomadel allergiat põhjustavad ained jäid alles ja muutmata. Saadut 15 põlvkonna kestel kontrollides leiti, et ta ei erine eellasest agrotehniliselt, kulinaarselt ja fütopatoloogiliselt. Töö on tehtud, tulemused avalikustatud ja laialt reklaamitud - siit alates valitsus enam edasi ei mängi, vaid ainult hoiab töötulemust. Igaüks, kes muundatud sojauba tootma tahab hakata, võib algmaterjali saada. Sojauba kasutatakse sisemaiselt tohutul hulgal nii söögiks kui söödaks (sh kalakasvatuses), seda eksporditakse Euroopasse ja Aasiasse (sh Hiinasse) hiiglaslikes kogustes. Võrreldes nisutootmisega on tema tootmisel saadav tulu ülisuur. Siit ka ministeeriumi huvi soja vastu. Ülalpool tooduga loeng ei alanud, see tuli välja küsimuste-vastuste voorus. Loeng algas sellega, kui palju USA-s sojaallergikuid on. Inimlaste koguhulgast riigis 1%, kogu elanikkonnast umbes 3 miljonit inimest. Kui suur osa koduloomadest jm kasvatatavatest loomadest on, seda ei tea (või libises mu kõrvust mööda see teave). Sojaoa peaallergeeni teistmoodi kui insenergeneetiliselt kõrvaldada ei saadud, sest ei leitud ühtki sorti ega liiki, millel see proteiin oleks puudunud. Sordiaretuslikult, ristamiste teel, on Jaapanis saadud sojauba, milles puuduvad kaks muud allergeeni. Geenitehnoloogia üksikasju ei suutnud jälgida. Maret Saar.</p>
<hr>
<p><strong>25 Nov 2004 21:39:43</strong> Loomuliku ja kunstliku valiku vahel on ikka vahet küll. Rebane ei tee jäneste populatsioonis valikut mitte oma huvidest lähtuvalt -- otse vastupidi, rebane püüab kinni just need jänesed, kes ei oska või ei suuda rebase eest pakku minna. Looduses on jätkusuutlikud selliste jäneste järglased, kes rebaste kurikavalaid plaane üle mängida oskavad/suudavad. Inimene oma kunstliku valiku võimalustega võib teha seda, mis looduses on võimatu. Inimene on ideoloogiline e. moele järgnev olend. Ja seetõttu on inimene loonud nt sellise koeratõu nagu pekingi paleekoera. Pole vähimatki kahtlust, et looduses (ilma teatavat sorti inimkeskkonnata) ei saa selline tõug eksisteerida. Aga kui sügavamalt järele möelda, siis inimene on samuti looduslik objekt (ta ise kipub arvama, et on midagi erinevat kõigist teistest loomaliikidest). Ja ega siis leiagi kuigi palju kriteeriume, mille järgi pekingi sülekoera eristada AIDS'i-viirusest. (Mart Viikmaa)</p>
<hr>
<p><strong>26 Nov 2004 08:35:54</strong> Jõudu, kõigile! Varahommikuseks vahemärkuseks: Tomati seemned on nii vastupidavad, et läbivad rahulikult puhastusseadmeid ja hilisema balanseerimise Paljassaare platsil ning tekitavad vohava "tomatipõllu" mitmel pool Tallinna ümbruse uushaljastuse muruväljakutele. Mati Kaal</p>
<hr>
<p><strong>26 Nov 2004 11:02:43</strong> Tervist ja jõudu kõigile! Dr.Hermani loeng on peetud.Mina seal ei käinud, aga kohalolnute reportaazhidest nähtub/kuuldub, et midagi üllatavat haritud eestlaste jaoks seal vist esile ei tulnud. Aga vaadake täna aknast välja: milline suurepäraselt särav talvepäev! (vähemalt Tartus on asjad niimoodi korraldatud; aga meil on ka Eesti kõige ilusam linnapea).. Lugupidavalt Mart (Viikmaa)</p>
<div class="ps surlignable"><hr>
<p><a href="http://www.loodus.ee/lus/">ELUS</a> listi kirjavahetusest:</p>
</div>
</div>
            ]]>
        </content>
    </entry>
    <entry>
        <title>Metafoorid, moraal ja poliitika</title>
        <author>
            <name>- - -</name>
        </author>
        <link href="https://aethralis.github.io/kirikiri/metafoorid-moraal-ja-poliitika-2.html"/>
        <id>https://aethralis.github.io/kirikiri/metafoorid-moraal-ja-poliitika-2.html</id>
            <category term="Sümbol"/>
            <category term="Lood"/>

        <updated>2020-10-22T22:14:46+03:00</updated>
            <summary>
                <![CDATA[
                        <img src="https://aethralis.github.io/kirikiri/media/posts/961/symbol_wall_star_666349.jpg" alt="" />
                    George P. Lakoff Me mõtleme metafoorides, kuigi me seda sageli ei tea. Suur hulk meie kõige tavalisemaid mõtteid kasutab laiaulatuslikult, ent alateadlikult, metafooriliste kontseptsioonide süsteemi, st kontseptsioone mõtlemise mingist konkreetsest dimensioonist, mida kasutatakse mõistmaks teist, täiesti erinevat valdkonda. Sageli sellised kontseptsioonid peegelduvad igapäevases keeles, ent nende&hellip;
                ]]>
            </summary>
        <content type="html">
            <![CDATA[
                    <img src="https://aethralis.github.io/kirikiri/media/posts/961/symbol_wall_star_666349.jpg" alt="" />
                <div>George P. Lakoff </div>
<div><hr></div>
<div class="texte surlignable clearfix">Me mõtleme metafoorides, kuigi me seda sageli ei tea. Suur hulk meie kõige tavalisemaid mõtteid kasutab laiaulatuslikult, ent alateadlikult, metafooriliste kontseptsioonide süsteemi, st kontseptsioone mõtlemise mingist konkreetsest dimensioonist, mida kasutatakse mõistmaks teist, täiesti erinevat valdkonda. Sageli sellised kontseptsioonid peegelduvad igapäevases keeles, ent nende kõige dramaatilisem mõju ilmneb argumentatsioonis. Kuna suur osa meie sotsiaalsest ja poliitilisest argumentatsioonist kasutab sellist metafooriliste kontseptsioonide süsteemi, on kõige igapäevasema poliitika mõistmiseks vaja näha selle metafoorilist alust. Ent kui ei teata, et see süsteem eksisteerib, siis on võimalik sellest mööda vaadata ja arusaamatuses põrnitseda süsteemi tagajärgi. Minu arvates üks silmatorkavamaid metafoorilise mõtlemisest teadmatuse tulemusi on liberaalide mõistmatus, miks hiljuti konservatiivid olid nii edukad valimistel. Konservatiivid sageli süüdistavad liberaale, et liberaalid ei mõista neid, ja neil on õigus. Liberaalid ei mõista, kuidas abordi-vastased “õigus elule” aktivistid võivad heaks kiita surmanuhtlust ja vastu seista väikelaste surevust vähendavatele sünnieelse hoolduse programmidele. Nad ei saa aru, miks eelarvet vähendavad konservatiivid ei hoia sentigi kokku vangla vangla järel ehitamisel, isegi mitte-vägivaldsete seaduserikkujate jaoks, või miks nad on valmis kulutama raha võtmaks lapsi ära nende emade juurest ja panema neid lastekodudesse - perekonna väärtuste nimel. Nad ei saa aru, miks konservatiivid ründavad vägivalda meedias, samal ajal kui nõuavad õigust omada relvi kodus. Liberaalid sageli ei saa aru konservatiivide loogikast; nad ei saa aru, missugune kõlblussüsteem teeb konservatiivsete seisukohad kõlbeliseks või mis seos on konservatiivsete perekonnaväärtuste ja ülejäänud konservatiivse poliitika vahel. Põhjuseks on see, et liberaalid ei mõista metafoorilise mõtte vormi, mis ühendab ja teeb loogiliseks väga mitmesugused konservatiivsed seisukohad. Selleks et mõista, mis seos on metafoori ja konservatiivse poliitika vahel, tuleb alustada selle osaga meie metafoorsest süsteemist, mida kasutatakse kõlbelisuse kontseptualiseerimiseks - süsteem, mis koosneb umbes 20-30 metafoorist. Näiteks üks väljapaistvamaid metafoore selles süsteemis, mille abil moraali ja kõlblust kontseptualiseeritakse, on raamatupidamine.</div>
<div> </div>
<div class="texte surlignable clearfix">
<h2>Kõlbeline raamatupidamine</h2>
<p>Me kõik kontseptualiseerime heaolu rikkusena. Me mõistame heaolu suurenemist kui tulu ja heaolu vähenemist „kaotuse“ või „kuluna“. Seda kombineeritakse väga üldise metafooriga põhjusliku tegevuse jaoks, milles põhjuslikkus tekitab tagajärje mõjutatavale poolele (nt „müra pani mu pea valutama“). Kui kaks inimest põhjuslikult suhtlevad omavahel, siis tavaliselt kontseptualiseeritakse seda vahetuskaubandusena, kumbki kannab üle mingi mõju teisele. Mõju või tulemust, mis suurendab heaolu, kontseptualiseeritakse tuluna; sellist mõju, mis kahjustab, kaotuse või kahjuna. Seega kõlbelist toimimist kontseptualiseeritakse finantstoimingu terminites. Just nagu tegelik raamatupidamine on eluliselt vajalik majanduse funktsioneerimiseks, nõnda kõlbeline raamatupidamine on eluliselt vajalik sotsiaalseks funktsioneerimiseks. Ja sama oluline kui on see, et eelarve, tulud ja kulud oleks tasakaalus, nii ka kõlbelised raamatupidamised peavad olema tasakaalustatud. Muidugi on selle metafoori „allikal“, finantsvahekordadel, oma moraal: kõlbeline on tasuda oma võlad ja kõlbluseta mitte maksta. Kui kõlbelist toimingut mõistetakse metafooriliselt finantsvahekorrana, siis finantsmoraal kandub üle moraali üldiselt: tekib kõlbeline imperatiiv - mitte ainult finantsvõlad, vaid ka kõlbelised võlad tuleb tasuda.</p>
</div>
<div> </div>
<div class="texte surlignable clearfix">
<h2>Kõlbelise raamatupidamise skeemid</h2>
<p>Kõlbelise Raamatupidamise üldine metafoor realiseerub piiratud hulgas põhilistes kõlbelistes skeemides: vastastikkus, rekompensatsioon, kättemaks, ennistamine, altruism jne. Kõik need kõlbelised skeemid kasutavad kõlbelise raamatupidamise metafoori, ent nad kasutavad seda metafoori erinevalt. St nad erinevad sedavõrd, kuivõrd erineb nende sisemine loogika. Põhilised skeemid on järgmised: - Vastastikkus Kui sa teed midagi head mulle, siis ma ‘võlgnen' sulle midagi, minust saab võlglane. Kui ma teen midagi võrdselt head sulle, siis ma olen ‘tasunud' sulle, ja me oleme tasa. Raamatupidamine on tasakaalus. Me teame, et siin toimib metafoor osaliselt sellest, et finantsargumente kasutatakse mõtlemiseks kõlbluse üle, ja osaliselt seetõttu, et finantsalalt pärinevaid sõnu, nagu võlgnema, võlg, tasuma, tagasi maksma jmt kasutatakse selleks, et rääkida moraalist. Isegi sel lihtsakoelisel puhul on kõlbelisel käitumisel kaks printsiipi.</p>
</div>
<div class="texte surlignable clearfix">{Esimene printsiip}: Kõlbeline käitumine annab midagi positiivse väärtusega; mittekõlbeline käitumine annab midagi negatiivse väärtusega. {Teine printsiip}: kõlbeliseks imperatiiviks on tasuda oma kõlbelised võlad; kõlbeliste võlgade tasumata jätmine on kõlblusetu. Seega, kui sa tegid mulle midagi head, siis sa toimisid kõlbelise toimimise esimese printsiibi järgi. Kui mina vastasin sinu heale teole võrdselt hea teoga, siis ma rakendasin mõlemat kõlbelise toimimise vormi. Ma tegin midagi head sulle ja tasusin oma võla. Siin mõlemad printsiibid rakenduvad korraga. - Retributsioon / õiglane tasu-karistus Kõlbelised suhted muutuvad keerukamaks negatiivse toimingu puhul. Komplikatsioonid tulenevad sellest, et moraalset raamatupidamist valitseb aritmeetilise arvepidamise moraalne versioon, milles tulu saavutamine on võrdväärne võla kaotamisega ja võla tekitamine on võrdväärne tulu kaotamisega. Oletagem, et ma teen midagi, mis sind kahjustab. Siis, kuna heaolu on rikkus, olen ma andnud sulle midagi negatiivse väärtusega. Sa oled mulle võlgu nüüd midagi samavõrd (negatiivse) väärtusega. Moraalse aritmeetika järgi millegi negatiivse andmine võrdub millegi positiivse äravõtmisega. Selle läbi, et ma sulle kahju teen, olen ma võtnud midagi väärtuslikku sinult. Sind kahjustades olen ma asetanud sinu potentsiaalsesse kõlbelisesse dilemmasse, võttes arvesse 1. ja 2. printsiipi kõlbelises raamatupidamises. Dilemma sarved/harud on järgmised:</div>
<div class="texte surlignable clearfix">{Esimene sarv}: kui sa nüüd teed midagi samaväärselt negatiivset mulle, oled sa teinud midagi kahetise kõlbelise tõlgendusega: esimese printsiibi kohaselt oled sa toiminud ebamoraalselt, sest sa tegid midagi kahjulikku mulle (kaks valet ei anna kokku tõde). Teise printsiibi kohaselt oled sa toiminud kõlbeliselt, sest sa oled tasunud oma moraalse võla.</div>
<div class="texte surlignable clearfix">{Teine sarv/võimalus}: Kui sa ei tee midagi, et mind karistada sinu kahjustamise eest, siis oled sa käitunud kõlbeliselt esimese printsiibi kohaselt, kuna sa oled vältinud teise inimese kahjustamist. Ent teise printsiibi järgi oled käitunud ebamoraalselt: selle läbi, et lasid mul karistamatult minna, ei täitnud sa oma moraalset kohust, milleks on sundida mind ‘maksma' selle eest, mis ma teinud olen. Seega, ükskõik mida sa teed, sa lähed vastuollu ühega neist kahest printsiibist. Sul tuleb teha valik. Ühele printsiibile tuleb anda prioriteet. Absoluutse Headuse Moraal asetab esimese printsiibi esmaseks. Õiglase tasu/karistuse Moraal asetab teise printsiibi esimeseks. Nagu võibki eeldada, erinevad inimesed ja erinevad kultuurid lahendavad selle dilemma erinevalt, mõned eelistavad õiglast tasu, teised eelistavad absoluutset headust. Vaidlustes surmanuhtluse üle asetavad liberaalid Absoluutse Headuse kõrgemale Õiglasest Tasust, ja konservatiivid kalduvad eelistama Õiglast tasu / kättemaksu: elu elu eest.  Oletagem jälle, et sa teed midagi, mis kahjustab mind, mis metafoorselt väljendub nõnda, et sa annad mulle midagi negatiivse väärtusega. Kõlbeline aritmeetika pakub alternatiivina õiglase kättemaksu võimalust. Kõlbelise aritmeetika järgi sa oled võtnud minult midagi positiivse väärtusega, kui sa kahjustad mind. Kui ma võtan midagi võrdselt positiivse väärtusega tagasi sinult, siis olen ma ‘kätte maksnud'. Kättemaks on õiglase tasu kõlbeline ekvivalent, üks viis, kuidas tasakaalustada kõlbelist raamatupidamist. - Ennistamine/hüvitamine Kui ma teen midagi kahjulikku sulle, siis ma annan sulle midagi negatiivse väärtusega ja kõlbelise aritmeetika kohaselt olen võtnud midagi positiivse väärtusega. Seega ma võlgnen sulle midagi võrdselt positiivse väärtusega. Seepärast võin ma hüvitada, heastada seda, makstes sulle tagasi midagi võrdselt positiivse väärtusega. Muidugi paljudel juhtudel täielik ennistamine on võimatu, ent osaline heastamine võib olla võimalik. Ennistamise huvitav eelis on see, et see ei aseta sind moraalsesse dilemmasse 1 ja 2 printsiibi suhtes. Sul ei tule teha mingit kahju ega ei ole mingit moraalset võlga, mida sa tasuma pead, kuna täielik heastamine, kui see on võimalik, kustutab kõik võlad. - Altruism Kui ma teen midagi head sulle, siis kõlbelise raamatupidamise järgi ma olen andnud sulle midagi positiivse väärtusega. Sa oled siis mulle võlgu. Altruismi puhul ma tühistan võla, kuna ma ei taha midagi vastutasuks. Sellegipoolest ma kogun kõlbelist ‘krediiti'. - Teise põse pööramine Kui ma kahjustan sind, olen ma (heaolu on rikkus) andnud sulle midagi negatiivse väärtusega ja (kõlbelise aritmeetika järgi) võtnud midagi positiivse väärtusega. Seepärast ma võlgnen sulle midagi, millel on positiivne väärtus. Oletagem, et sa keeldud nii kättemaksust kui ka õiglasest kättetasumisest. Sa kas lubad mul end kahjustada edasi või sa ehk isegi teed midagi head mulle. Kõlbelise raamatupidamise kohaselt nii edasine kahjustamine kui ka millegi hea vastuvõtmine sinult viiks mind üha suuremasse võlga: teise põse keeramise läbi teed sa mind üha suuremaks kõlbeliseks võlglaseks. Kui sul on südametunnistus, siis sa peaksid veelgi enam end süüdi tundma. Teise põse keeramine toob kaasa õiglase tasumise ja kättemaksu hülgamise ja põhimise headuse aktsepteerimise - ja kui see töötab, siis see töötab kõlbelise raamatupidamise mehhanismi kaudu. See näide illustreerib, mida kognitiivne psühholoog peab silmas, kui ta kõneleb ‘kontseptuaalsest metafoorist'. See on alateadlik, automaatne mehhanism, mille puhul inferentsimudeleid ja ühest valdkonnast pärinevat keelt kasutatakse teises. See näitab ka, et metafooriline mõtlemine ei ole ilmtingimata piiratud ühe kultuuriga. Paljud kultuurid kontseptualiseerivad moraali raamatupidamise terminites. Pealegi sama metafoori on võimalik kasutada erinevates vormides konservatiivide ja liberaalide poolt. Konservatiivid kalduvad eelistama õiglase kättemaksu metafoorilist skeemi ennistamise/heastamise skeemile.</div>
<div> </div>
<div class="texte surlignable clearfix">
<h2>Kogemuslik kõlblus</h2>
<p>Kõigepealt tuleks osutada muidugi ilmsele - et kõlblus ei ole täielikult metafooriline ja et metafooriline süsteem põhineb mitte-metafoorilistel moraali aspektidel. Mitte-metafooriline moraal tähendab heaolu kogemust. Kõige põhilisem moraali vorm osutab teiste kogemusliku heaolu edendamisele ja teiste kogemusliku kahju/valu vältimisele ja ärahoidmisele. Järgnev osaliselt osutab sellele, mida mõeldakse „heaolu“ all: kui kõik muud asjad on võrdsed, siis on sul parem, kui oled pigemini terve kui haige, rikas kui vaene, tugev kui ‘keegi ei hooli minust', õnnelik pigemini kui kurb, valus või tülgastunud, terviklik pigemini kui millestki ilmajäänud, puhas pigemini kui räpane, ilus pigemini kui inetu, kui sa toimid valguses, ja mitte pimeduses, kui sa võid seista püsti, pigemini kui kukkuda maha või alla. Kõlblusetu käitumine on käitumine, mis põhjustab kahju, mis jätab kellegi ilma ühest või teisest eelpoolmainitud asjast - tervisest, õnnest, rikkusest, vabadusest, kindlustundest, ilust jne. Muidugi on norme ja täpsustusi, mis on vajalikud ‘muidu võrdsetel tingimustel' juures, sest võib mõelda erijuhtudest, kus eelpool toodud vastandid ei toimi. Nt rikas laps ei pruugi saada piisavalt tähelepanu oma vanematelt, keegi, kes on ilus, võib olla teiste kadeduse objektiks, pimedas on parem magada kui pimestavas valguses, liigne vabadus võib mõnikord olla kahjulik, kurbus ja valu võivad olla vajalikud selleks, et oskaks hinnata õnne, jne. Ent üldiselt need kogemusliku heaolu tingimused siiski kehtivad. Ja kõik need tingimused moodustavad aluse meie kõlbeliste metafooride süsteemile. Näiteks, Heaolu ja Rikkus (ja seega Moraalne Raamatupidamine) põhineb teadmisel, et parem on olla rikas kui vaene. Või et parem on olla terve kui haige (sellega kaasnevad puhtuse ja rüveduse metafoorid). Kui me näeme, et see metafooriline kõlblus põhineb mitte-metafoorilisel moraalil, st heaolu vormidel, siis see osutab, et kõlbluse metafoorne süsteem tervikuna ei ole sugugi juhuslik. Kuna need samad heaolu vormid on laialt levinud üle kogu maailma, siis võib arvata, et samad metafoorid moraali jaoks tekivad paljudes kultuurides - ja nii ongi. Kus on puhastusrituaalid, võib eeldada, et Moraali kontseptualiseeritakse Puhtuse metafoori abil. Kuna pimeduse kartus on laialtlevinud, siis on loogiline, et sama laialt on levinud pimedus kurjuse metafoorina ja valgus headuse metafoorina. Kuna parem on kõndida sirgelt kui maha kukkuda, siis samuti on laialtlevinud metafoor, et Moraal on Sirgeselgsus. Lühidalt, kuna meie arusaam sellest, mis konstitueerib meie heaolu, on suuresti sarnane, siis moraalist kõnelevad metafoorid on samuti laialdaselt sarnased. Seepärast tulebki küsida, millised erinevused on kõlbelistes süsteemides ja mis põhjustab need erinevused?</p>
</div>
<div> </div>
<div class="texte surlignable clearfix">
<h2>Konservatism</h2>
<h2>Konservatiivide metafoorid kõlblusele</h2>
<p>Meie kontseptuaalsete süsteemide umbkaudu paarikümmet kontseptuaalset metafoori kõlblusele kasutavad nii konservatiivid kui ka liberaalid. Ent konservatiivid ja liberaalid omistavad erineva tähtsuse noile metafooridele, ja ühed ja samad metafoorid erineva tähtsusega kasutatult annavad tulemuseks radikaalselt erinevad kõlblussüsteemid. Konservatiivse kõlblussüsteemi olulisimaks metafooriks on <strong>Moraalne Tugevus.</strong> See on kompleksne metafoor, millel on hulk alaosi: Olla hea tähendab Olla Sirgeseljaline/printsipiaalne; Olla Halb tähendab olla Madal Näidete hulka kuuluvad laused nagu: Ta on sirgeseljaline kodanik. Ta elu läheb järjest ülesmäge. See oli madal tegu. See oli löök allapoole vööd. Ta on igavene madu (rohus peidus salavaenlane). Kurja tegemine seega tähendab liikumist kõlbluse (sirgeseljalisuse) positsioonist kõlblusetusesse (madalusse). Siit, kurja tegemine on Langemine. Kõige kuulsam näide on muidugi langemine pattu. Moraalse Tugevuse metafoor on suuresti seotud ebamoraalsuse või kurjuse kontseptsiooniga. Kurjust reifitseeritakse kui jõudu, kas siis sisemist või välist, mis võib panna sind langema, see tähendab, sooritama kõlblusetuid tegusid. Kurjus on Jõud (kas sisemine või väline) Selleks et jääda sirgeselgseks, peab olema piisavalt tugev, et „vastu astuda kurjusele“. Seega kõlblust kontseptualiseeritakse kui tugevust, kõlblal inimesel on „selgroog“ või „kõlbeline sisu“, seismaks vastu kurjusele. Kõlblus on Tugevus Ent inimesed ei sünni lihtsalt tugevana. Kõlbelist tugevust tuleb kasvatada. Samamoodi kui füüsilist jõudu tuleb kasvatada, mille juures enesedistsipliin ja enesesalgamine („ilma vaevata ei saa midagi“) on ülitähtsad, nõnda ka kõlbelist jõudu tuleb kasvatada enesedistsipliini ja enesesalgamise läbi, kahel viisil: 1.Piisava enesevalitsuse abil ollakse võimelised vastutama ja taluma raskusi; 2.Aktiivselt enesesalgamise ja täiendava enesedistsipliini läbi. Kokkuvõtteks, Moraalse Tugevuse metafoor viitab vastavuste komplektile kõlbelises ja füüsilises valdkonnas: Olla Hea tähendab olla sirgeseljaline Olla Halb tähendab olla madal Kuri Tegu osutab Langusele Kurjus on Jõud (kas sisemine või väline) Kõlblus on Tugevus Üks selle metafoori tagajärgi on, et karistus võib teha sulle head, kuna raskuste talumine kasvatab moraalset jõudu: sellest tuleneb homiilia teemal, „Kes vitsa ei pruugi, vihkab oma poega“. Selle metafoori loogika kohaselt kõlbeline nõrkus ise on üks moraalituse vorm. Selle loogika kohaselt: Moraalselt nõrk inimene langeb suure tõenäosusega, annab alla kurjusele, teeb kõlblusetuid tegusid, ja seega saab osaliseks kurjuse jõududes. Kõlbeline nõrkus on seega alles sündiv ebamoraalsus - ebamoraalsus, mis ootab oma võimalust teoks saada. Moraalsel tugevusel on kaks vormi, sõltuvalt sellest, kas kurjus, millega vastamisi ollakse, on väline või sisemine. Julgus tähendab jõudu seista vastu välisele kurjusele ja võita hirmu ja raskusi. Suur osa Moraalse Tugevuse metafoorist tegeleb sisemiste kurjustega, nende juhtumitega, kus tuleb esiplaanile „enesekontroll“. Tuleb tugevdada oma tahet. Tuleb arendada tahtejõudu, et kontrollida oma keha, mis on kirgede allikas. Kired, ihad - tavaliselt raha, seksi, toidu, mugavuse, kuulsuse jne järgi - on selle metafoori loogika järgi ‘kiusatused', kurjused, mis ähvardavad võita inimese enesekontrolli. Viha on samuti sisemine kurjus, mida tuleb võita, sest ka see ähvardab enesekontrolli. Enesekontrolli vastand on enese hellitamine - kontseptsioon, mis on mõttekas ainult siis, kui on omaks võetud moraalse tugevuse metafoor. Enese-hellitamine on pahe, kasinus ja enesesalgamine on voorused. Seitse surmapattu on sisemiste kurjuste kataloog, mida tuleb võita: ahnus, himu, õgardlus, laiskus, uhkus, kadedus, viha. Moraalse Tugevuse metafoor on see, mis teeb need ‘pattudeks'. Vastavad voorused on armulikkus, seksuaalne kasinus, töökus, tagasihoidlikkus, oma saatusega leppimine jmt. Moraalse tugevuse metafoor teeb need ‘voorusteks'. Sellel metafooril on hulk olulisi järeldusi: maailm jaguneb heaks ja kurjaks. Selleks et jääda heaks kurjuse olemasolu korral (seista vastu kurjale), peab olema moraalselt tugev, Inimene saab moraalselt tugevaks enesedistsipliini ja enesesalgamise läbi, Keegi, kes on moraalselt nõrk, ei suuda seista vastu kurjale ja seega lõpuks saab ise kurjaks, Seepärast moraalituse üks vorm on moraalne nõrkus. Enesekontrolli puudumine ja enesehellitamine on seepärast moraalituse vormid. Moraalsel Tugevusel on seega kaks väga erinevat aspekti. Esiteks, seda on vaja, et seista vastu mingile välisele kurjusele. Teiseks, see defineerib ühe kurjuse vormi, nimelt enesedistsipliinituse ja keeldumuse ennast maha salata. St, see defineerib sisemise kurjuse vormid. Nood, kes annavad Moraalsele Tugevusele esmatähtsuse, näevad muidugi selles teatud idealismi. Moraalse Tugevuse metafoor näeb maailma hea ja kurja võitlusena, kus tuleb halastamatult võidelda. Karm ja hoolimatu võitlus on seega õigustatav; vaenlase vaateid ei saa arvestada, sest kurjus ei ole väärt lugupidamist - kurjust tuleb rünnata! Moraalse Tugevuse metafoor kehtestab range meie-nemad dihhotoomia. Metafoor, et moraal on tugevus, tekitab vaate kurjusest kui jõust, millele vastu hakkamiseks on vaja moraalset tugevust. Kurjusega tuleb võidelda. Sa ei tunne kaasa kurjusele, kurjusel ei saa olla mingit oma tõde. Sellega tuleb lihtsalt võidelda. Moraalne tugevus, ja see on oluline, kehtestab asketismi vormi. Et olla moraalselt tugev, pead olema distsiplineeritud ja ennastsalgav. Vastasel korral oled ennast hellitav, ja selline moraalne pehmus viimselt on abiks kurjuse jõududele. Konservatiivsete seas on moraalse tugevuse metafoor üks olulisemaid. Kuigi see koondab kokku teisigi metafoore, tugevus on kõige olulisem. See määratleb suurt osa konservatiivsest keelest ja mõtlemisest - ja samuti ühiskonnakorraldust. See on seisukoha taga, et sotsiaalsed programmid on ebamoraalsed ja soodustavad kurjust, sest neis nähakse vastutööd enesedistsipliinile. Kui Moraalne Tugevus on prioriteediks, siis sotsiaalhoolekanne ja nn ‘affirmative action' (eelistingimuste andmine mingile grupile) on kõlblusevastased, sest nad ei nõua enesekindlust ja enesega hakkama saamist. Moraalse Tugevuse esmasus on selle taga, kui konservatiivid on kondoomide jagamise vastu kooliõpilastele, või puhaste süstalde jagamise vastu narkomaanidele, võitluses teismeliste raseduse ja AIDSiga. Selles nähakse lihtsalt kurjuse soodustamist, mis seisneb enesehellitamises; moraalselt tugevad peaks olema suutelised lihtsalt ei ütlema. Moraalselt nõrgad on kurjad ja ära teeninud selle, mis nad saavad. Lastekodudes nähakse distsipliini kehtestamist, mis teenib moraali. See võib olla kulukam kui üksikemade toetamine rahaga, ent probleemiks konservatiivide jaoks on moraal, mitte lihtsalt raha. Konservatiivne vastuseis üliõpilaste toetustele tuleneb samuti sellest metafoorist; moraalselt tugevad üliõpilased peaksid olema enesega hakkama saavad ja tasuma kogu täiega oma hariduse eest. Samamoodi, sünnieelse hoolekande programmid imikute surevuse vähendamiseks on ebamoraalsed, sest moraalsed emad peaksid ise andma oma tulevastele lastele piisava hoolitsuse, ja kui nad seda ei suuda, siis ei tohiks nad lapsi saada. Moraalse tugevuse metafoori esmatähtsuse oluline tagajärg on ka see, et see välistab igasuguse seletuse sotsiaalsete olude või klassi terminites. Kui on alati võimalik arendada piisavalt enesedistsipliini ja öelda ei seksile või narkootikumidele ja ise endale leiba teenida, siis nurjumine seda teha on laiskus ja muud asjaolud ei aita seletada su vaesust või üksikema lapsi vms. Ja kui sul ei ole sellist distsipliini, siis Moraalse Tugevuse metafoori kohaselt sa oled ebamoraalne ja väärt iga karistust, mille saad. Moraalse tugevuse metafoor ei esine isoleeritult. Sellega liituvad mitmed muud metafoorid, mis on olulised konservatiivi maailmavaate jaoks. Näiteks: - Moraalsed piirid: Tegevust nähakse liikumisena, moraalne tegevus on liikumine kirjapandud piirides või rajal. Ebamoraalsed on inimesed, kes ületavad piire või eksivad rajalt. Selle metafoori loogika väidab, et piiride ületamine on ühiskonnale ohtlik mitte ainult seepärast, et eksitab teisi, vaid ka see käitumine loob uusi teid, mis hägustavad selget ühiskondlikult aktsepteeritud piiri hea ja halva vahel. - Moraalne autoriteet: Metafooriliselt kujundatud vanemliku autoriteedi järgi, kus vanemad teavad kõige paremini, mis on hea lapse jaoks; - Moraal on Kuulekus: Nagu hea laps kuuletub oma vanematele, nõnda kuuletub moraalne isik moraalsele autoriteedile, milleks võib olla tekst (piibel, koraan), institutsioon, juht; - Moraalne essents: Nagu füüsilistel objektidel on omadused, mis määravad nende käitumise (näiteks puu põleb, kuid kivi mitte) nõnda ka inimestel on olemus, iseloom, mis määrab, kuidas nad moraalselt käituvad. Kui me kõneleme kellestki, kellel on kuldne süda või käed, siis me räägime moraalsest essentsist: su käitumine ilmutab su olemust, mis omakorda määrab ette su tulevase käitumise; - Moraalne Tervis: ebamoraalsus on haigus, mis võib levida. Just nii nagu vanemate kohuseks on hoida last eemal haigetest inimestest, nii ka kokkupuutest ebamoraalsusega. See on osaliselt äärelinnadesse kolimise loogika taga, suletud naabruskondade ja pikkade vanglakaristuste toetamise taga. - Moraalne täielikkus: Moraali seisukorra kirjeldamine “pehkimise”, “taandarengu”, “lagunemise” terminite kaudu. Moraalne terviklikkus kaasneb moraalse tugevusega. Neid metafoore pole raske näha konservatiivse maailmavaate taga, kuulda konservatiivses retoorikas ja eriti sotsiaalpoliitikas. Nt moraalne essents - kui sa oled paar korda kuriteoga maha saanud, siis võib ennustada, et seda juhtub ka tulevikus, ja järelikult pikk vanglakaristus on õigustatud. Moraalsete Piiride, Tervise ja Täielikkuse metafoore võib näha konservatiivide suhtumises pornograafiasse ja seksuaalseid motiive kasutavasse kunsti. Pornograafia tuleb keelata, sest ebamoraalne käitumine on nakkav. Kui pornograafiat lubada, saavad vanad selged piirid hea ja kurja vahel hägustatud (Moraalsed piirid). Igasugune hälbiv käitumine heidab väljakutse ka moraalse autoriteedi metafoorile, sest hälve on selle kohaselt sõnakuulmatus. Nende metafooride perspektiivist multikulturalism on ebamoraalne, sest see lubab alternatiivseid vaateid sellele, mis on moraalne käitumine. Multikulturalism on seega vastuolus binaarse hea-kuri vahetegemisega, mis on Moraalse Tugevuse huviks. See häirib ka hästi defineeritud moraalseid radu ja piire. Kuna multikulturalismiga kaasnevad ka mitmesugused autoriteedid, siis on see vastuolus Moraalse Autoriteedi ainulisuse printsiibiga - Tugevuse komplekt seega defineerib konservatiivide moraalialased väärtushinnangud. Teiseks metafooriks, mis neidsamu eelistusi teenib on Moraalse Omakasu metafoor. See põhineb Adam Smithi majandusteooria rahvalikule versioonile: kui iga inimene püüab maksimaliseerida omaenda rikkust, siis nähtamatu käe abil, kõigi rikkus maksimaliseerub. Kui rakendada seda metafoorile Heaolu on Rikkus, siis saame: Kui iga inimene püüab maksimaliseerida omaenda heaolu (omakasu), siis kõigi heaolu samuti maksimaliseerub. See metafoor näeb väga moraalsena, kui keegi takistamatult saab taga ajada omakasu. Konservatiivses mõtlemises, enesekindlus, eneseküllasus (Moraalne Tugevus annab selle eesmärgi) saavutatakse distsiplineeritud ja takistamatu omakasu taotlemise läbi. Metafoorilistes terminites, tugevuse komplekti metafoorid defineerivad moraalse eesmärgi ja Moraalne Omakasu defineerib vahendid selle eesmärgi saavutamiseks. Mõõdukas konservatismis on tõene vastupidine. Seal omakasu maksimaliseerimine on eesmärk ja konservatiivsed väärtused (mida määratleb tugevuse komplekt) on vahendid. Seega erinevus rangete ja mõõdukate konservatiivide vahel tuleneb nende prioriteetidest. Ranged konservatiivid on moralistlikud, nende prioriteediks on konservatiivsed moraalsed metafoorid. Mõõdukad konservatiivid on pragmaatilisemad ja vähem moralistlikud, nende meelest moraalsed väärtused on loomulikuks vahendiks omakasu suurendamise pragmaatilise eesmärgi tarbeks. Mõelgem nüüd, milline inimene on selle moraalisüsteemi kohaselt musternäidiseks. See on keegi, kes enesedistsipliini ja omakasu taotlemise kaudu on saanud sõltumatuks, eneseküllaseks. See tähendab, et rikkad inimesed ja edukas ärid on konservatiivsete seisukohalt näidiskodanikud. Julgustamaks ja tasustamaks selliseid mudelkodanikke, toetavad konservatiivid maksusoodustusi nende jaoks ja seisavad vastu keskkonnaga seonduvatele ja muudele seadustele, mis nende eesmärki takistaks. Ja kuna suured edukad korporatsioonid on mudelkodanikud, siis ei ole meil midagi karta nende poolt.</p>
</div>
<div> </div>
<div class="texte surlignable clearfix">
<h2>Perekond</h2>
<p>Sel kohal võib küsida loomuliku küsimuse. Millest tekib see konservatiivne moraali metafooride komplekt? Miks need metafoorid sobivad kokku? Vastuseks on huvitaval kombel, perekond. Konservatiividel on ideaalse perekonna mudel, mida võib nimetada Range Isa Mudeliks. Range Isa Mudeli kohaselt traditsioonilisel väikeperekonnal on isa, kes peamiselt vastutab majapidamise heaolu eest. Ema hoolitseb argipäevaste koduga seonduvate asjade ja laste eest. Ent isa määrab üldise elukorralduse perekonnas, ja ema ülesandeks on isa toetada ja aidata ellu viia isa seisukohti selle osas, mida teha tuleks. Ideaaljuhul, ema austab isa vaateid ja toetab neid. Elu näib fundamentaalselt raske ja maailm on ohtlik. Kurjust kontseptualiseeritakse jõuna maailmas, ja isa ülesandeks on ülal pidada perekonda ja kaitsta kurjuse vastu - nii sisemise kui ka välise vastu. Väliste kurjuse hulka kuuluvad vaenlased, raskused, kiusatused. Sisemised kurjused tulenevad taltsutamata ihadest ja on sama ohtlikud kui välised vaenlased. Isa kehastab vajalikke väärtusi, selleks et maailmas hakkama saada: ta on moraalselt tugev, distsiplineeritud, kasin, kaine, vaoshoitud. Ta on normiks seeläbi, et tal on kõrged standardid enese jaoks. Ta nõuab lugupidamist, kuulekust, ja kui see ei saa seda, siis karistab õiglaselt. Kaitstus perekonnas tuleneb tugevusest. Peale selle on isa ülesandeks öelda lastele, mis on õige ja mis on vale, karistada neid, kui nad eksivad, ja kasvatada neid distsiplineerituks ja enesekindlaks. Enesesalgamise läbi lapsed kasvatavad oma tugevust sisemiste kurjuste vastu. Isa õpetab lapsi distsiplineerituiks, töökaiks, viisakaiks, usaldusväärseiks, ja autoriteete austavaks. Range isa on hoolitsev ja väljendab oma pühendumist perekonnale neid ülal pidades ja kaitstes, ent samavõrd rangete moraalsete piiride määramise kaudu, tugeva moraali kasvatamist soodustab raske töö ja loobumine. See teeb iseloomu tugevaks. Range isa jaoks rangus on armastuse vorm. Range isa ei demonstreeri oma emotsioone avalikult, ja eelistab näida rahulik ja tugev. Ta annetab heategevuseks kaastunde näitamiseks neile,kes on vähem õnnelikud kui tema, ja tänulikkuse märgina oma enda hea õnne eest. Kui lapsed on üles kasvanud - kui nad on saanud distsiplineerituks ja sõltumatuks-siis peavad nad omal käel hakkama saama või nurjuma; ta ei sekku nende eludesse, samamoodi nagu ta ei taha, et välised autoriteedid sekkuksid tema ellu. Nii et perekonna mudel (sageli viidatud kui paternalistlik) on siis see, mis toob kokku konservatiivsed moraali metafoorid. Need defineerivad perekonnal põhineva moraali, mida saab kokku võtta: Isa teab kõige paremini. Ameerika konservatismi hirm keskvalitsuse sekkumise ees on seletatav sama metafooriga, nii nagu isa ei peaks enam segama end täisealiste laste ellu. Range isa mudelist tuleneb ka, et Washington teab kõige paremini. Ameerika konservatism suhtub peremudelile toetudes keskvalitsuse tegemistesse palju tõrjuvamalt, kui teistsuguse peretüübiga maades, kus vanemad juhendavad lapsi kogu elu (Hispaania, Itaalia, Prantsusmaa, Iisrael või Hiina). Range Isa mudel seletab ka konservatiivide suhtumist feminismi, abortide lubamisse, homoseksuaalsusesse ja relvakandmise lubadesse. Range Isa mudeli korral ema on allutatud Isale, kes määrab normid ja ema viib need ellu igapäevases elus. Isa on see, kes võtab vastu otsused. Range Isa mudel on täpselt see, mida feminism taotleb kukutada. Seega on loogiline konservatiivide antipaatia feminismi vastu (ehkki uueks nähtuseks on konservatiivsed feministid, naised, kes on omaks võtnud konservatiivsete meeste väärtused nagu enesedistsipliin, enesekindlus, enda huvide eelistamine jne.). Opositsioon homoseksuaalsusele tuleneb sellestsamast mudelist, kuna homoseksuaalsus loomu poolest on vastandiks Range Isa mudelile. Ka vastuseis abordile tuleneb sellest mudelist: On kaht liiki naisi, kes tahavad aborti: teismelised, kes ei ole abielus, kelle rasedus tulenes himust ja hooletusest, ja naised, kes tahavad emakssaamist edasi lükata oma karjääri pärast, ent on kogemata rasedaks jäänud. Range Isa mudeli seisukohalt mõlemad naiste grupid rikuvad moraali, mida see mudel hindab. Noored tüdrukud, kes on ebamoraalsed, kuna neil puudub seksuaalne enesekontroll. Ja teine grupp naisi, kes tahavad ise kontrollida oma saatust, on ebamoraalsed seetõttu, et peavad küsitavaks range isa mudelit ennast, kuna see on mudel, mis defineerib, mis on moraalne. Seepärast need, kes elavad Range Isa moraali järgi, on vastu abordile. Konservatiivne vastuseis abordile ei ole austus elu vastu. Kui see oleks nii, siis nad oleks vastu ka surmanuhtlusele. Ega ei ole see ka süütute laste kaitsmise huvides. Kui see oleks, siis konservatiivid toetaksid igati sündimata laste eest hoolitsemise võimalusi. Tegelikult ja sageli alateadlikult, nad seisavad vastu abordile sellepärast, et see ei ole kooskõlas Range Isa mudeliga. Range Isa kaitsev funktsioon viib sellele, et konservatiivid toetavad tugevat sõjaväge ja kriminaalõiguse süsteemi. See viib ka relvakandmise lubamisele (range isa roll on kaitsta perekonda kurjategijate vastu, ja kuna kurjategijatel on relvad, siis ka temal peab olema õigus kasutada relvi oma perekonna kaitsmiseks).</p>
</div>
<div> </div>
<div class="texte surlignable clearfix">
<h2>Rahvus kui Perekond Metafoor</h2>
<p>Range Isa perekonna-põhise moraali seob poliitikaga liberaalidega ühine metafoor - Rahvus kui Perekond metafoor, milles rahvust nähakse omalaadi perekonnana, valitsust lapsevanemana ja kodanikke lastena. See metafoor muudab perekonna-põhise moraali poliitiliseks moraaliks, ja annab seose konservatiivse perekonna väärtuste ja poliitika vahel. Range Isa perekonna mudel ja Rahvus kui Perekond üheskoos seletavad, miks konservatiividel on sellised vaated nagu neil on. See seletab, miks ollakse vastu keskkonna kaitsele, ja samal ajal toetatakse riigikaitse arendamist, miks õigus elule loosungid käivad koos õigusega kasutada relvi, miks patriotism käib koos valitsuse vihkamisega. Kuid kõik teised seletused on läbi kukkunud. Näiteks William Bennett määratleb konservatismi kui: Konservatism nagu mina seda mõistan... otsib võimalust konserveerida parimat minevikust. Ta mõistab kui tähtsat rolli mängivad meie ühiskonnas traditsioonid, institutsioonid, harjumused ja autoriteet, mille on aja jooksul loonud kombed, kogemused ja konsensus... Konservatism põhineb ka uskumusel, et ühiskondlik kord põhineb moraalil... See ei seleta, millised mineviku elemendid on parimad (kindlasti mitte nõiajaht või laste töö või orjus) või millisel moraalsel alusel ühiskondlik kord põhineb. See ei seleta ka konservatiivide vaateid asjus, milles pole konsensust, näiteks abort. Teised konservatiivid väidavad, et konservatiivid tahavad vähem valitsust föderaaltasandil. Kuid see ei seleta juhte, mil konservatiivid taotlevad enamat valitsust. Ilmekat näited on sõjaliste kulutuste kasv, vanglate suurendamine, lastekodude toetamine (mis on kulukam, kui hoolekandeprogrammid, mis neid väldiksid). Konservatiivide teooriad pole kuigi head seletamaks, mis ühendab konservatiivide positsioone. Mõnikord konservatiivid väidavad, et nad lihtsalt järgivad piiblit. Ent piibel nõuab tõlgendamist, ja palju liberaalseid tõlgendusi on samuti olemas. See on Range Isa mudel, mis seletab konservatiivide piiblitõlgendust. Liberaalid ei oska enamasti konservatiivide motiive seletada. Nad ütlevad, et konservatiivid on lihtsalt isekad või rikaste mängukannid, ja see ei seleta, miks nad on vastu abordile, feminismile, homoseksuaalsusele ja relvade keelustamisele. Ühesõnaga, konservatiivseid seisukohti seletab kõige paremini Range Isa perekonna mudel, ja Rahvus kui perekond metafoor nende seisukohtade poliitikat.</p>
</div>
<div> </div>
<div class="texte surlignable clearfix">
<h2>Liberalism</h2>
<p>Kontseptuaalsed mehhanismid, mida ma just kirjeldasin, on suuresti alateadvuslikud, nagu enamus meie kontseptuaalsetest süsteemidest. Ometigi on konservatiividel tunduvalt parem taipamine oma poliitika alustest kui liberaalidel. Konservatiivid teavad, et moraal ja perekond on nende poliitika keskmes, nagu see on enamike poliitikate keskmes. Ent liberaalid tegelikult pole saavutanud samalaadset poliitilist komplitseeritust/elutarkust. Liberaalsed poliitikad keskenduvad samuti perekonna-kesksele moraalile, ent liberaalid on konservatiividest vähem teadlikud nende poliitikat struktureerivast alateadlikust mehhanismist. Kui konservatiivid mõistavad, et kõigil nende poliitikatel on üks ja ainus allikas, siis liberaalid mõistavad oma poliitilist kontseptuaalset universumi nii halvasti, et nad mõtlevad huvigruppide koalitsioonide kaudu. Kus konservatiivid on organiseerinud ühendatud pealetungi liberaalsele kultuurile, siis liberaalid fragmenteeruvad isoleeritud huvigruppidesse, mis põhinevad lokaalsetele probleemidele: töö, etniliste gruppide õigused, feminism, homode õigused, keskkonnakaitse, abordiõigus, kodutus, tervishoid, haridus, kunstid jne. Nurjumine näha liberaalse poliitika tervikpilti on viinud lahterdatud teadvuseni ja on võimaldanud konservatiividel kasutada jaga-ja-valluta strateegiat. Seda poleks sugugi tarvis, kuna liberaalse mõttemaailma taga on samuti maailmavaade, mis on sama ühendatud ja kooskõlaline kui konservatiivide maailmavaade. Perekonna-põhine moraal, mis struktureerib liberaalset mõtlemist, on diametraalselt vastandlik Range Isa moraalile. See keskendub Hoolitseva Lapsevanema perekonna mudelile. Hoolitseva Lapsevanema Mudel. Sel perekonnal on kas üks või kaks vanemat. Kaks on soovitav, ent mitte alati võimalik. Primaarne kogemus, mis on selle mudeli taga, on hoolitsetus, võimalus armastavateks inimsuheteks, elamine nii õnnelikult kui võimalik, ja tähenduse tuletamine oma kogukonnast ja hoolimisest teiste inimeste eest. Inimesi kujundavad nende ‘kaitsvad kiindumused': positiivsed suhted teistega, panus kogukonda, ja viisid, kuidas nad arendavad oma potentsiaale ja leiavad rõõmu elus. Töö on vahend nende eesmärkide saavutamiseks, ja töö kaudu need tähenduse vormid realiseeruvad. Kõik see nõuab enesedistsipliini ja tugevust, mida toetavad armastavate inimeste toetus ja kiindumus. Kaitse on hoole üks vorm, ja kaitse väliste ohtude eest nõuab hoolitseva lapsevanema suurt tähelepanu. Maailm on tulvil kurjuseid, mis võivad kahjustada last, ja hoolitseva lapsevanema kohuseks on neid eemal hoida. Kuritegevus ja narkootikumid on muidugi olulised, ent nii ka vähem ilmsed ohud: sigaretid, autod ilma turvavöödeta, ohtlikud mänguasjad, tuleohtlikud rõivad, saastumine, asbest, tina-sisaldusega värvid, pestitsiidid toidus, haigused, südametunnistuseta ärimehed, jne. Süütute ja abitute laste kaitsmine selliste kurjuste eest on hoolitseva vanema peamine kohus. Lastele õpetatakse enese-distsipliini, mis on hoolitsemise teenistuses: hoolitseda iseenda eest, saada hakkama eksisteerivate raskustega, olla vastutusvõimeline, oma võimalusi realiseerida. Lastele õpetatakse ka enese eest hoolitsemist: emotsionaalsete sidemete väärtust, tervise, hariduse, kunsti, looduse ja võime enda eest hoolitseda väärtust. Lisaks distsipliinile, mis on vajalik vastutusvõime ja enese eest hoolitsemise jaoks, on oluline, et lastel on lapsepõlv, et nad õpivad arendama oma kujutlusvõimet, ja et neil lihtsalt on huvitav ja põnev. Empaatia ja positiivse lastega tegelemise kaudu arenevad vanematel lähedased suhted lastega ja nad õpetavad neile empaatiat ja vastutust teiste ja ühiskonna suhtes. Hoolitsevad vanemad vaatavad perekonnale kui kogukonnale, milles lastel on kohustused ja ülesanded, mis kasvavad välja empaatiast teistega. Laste kuulekus tuleb armastusest ja austusest vanemate vastu, mitte karistuse hirmust. Kui lapsed teevad midagi valesti, hoolitsevad vanemad valivad heastamise, kus vähegi võimalik, ärateenitud karistuse asemel õigluse vormina. Õiglane karistus on reserveeritud nendele, kes nende lapsi kahjustavad. Omakasu taotlemist kujundavad need väärtused: mis ei ole kooskõlas nende väärtustega, ei ole inimesele kasuks. Nõnda mõistetud omakasu on vahend selle mudeli väärtuste saavutamiseks.</p>
</div>
<div> </div>
<div class="texte surlignable clearfix">
<h2>Liberaalsed metafoorid moraalile</h2>
<p>See perekonna mudel tekitab väga erineva komplekti moraalseid prioriteete, mida võib iseloomustada teise metafooride kogumiku abil. Need oleks siis järgmised metafoorid: - Moraal kui Empaatia: empaatiat ennast mõistetakse metafooriliselt selle tundmisena, mida teine isik tunneb. Me võime seda näha empaatia keelest: ma tean, kuidas on olla sinu nahas. Ma tean, kuidas sa tunned. Ma tunnen kaasa. Kontseptualiseerida moraalset toimimist empaatilise tegevusena ei ole lihtsalt ‘kuldreegli' järgimine (tee teistele, mida sa tahaksid, et nemad teevad sulle). Kuldreegel ei võta arvesse, et teistel võivad olla teistsugused väärtused kui sinul. Moraal kui empaatia nõuab tegevuse põhistamist teise väärtustele, mitte sinu enda omadele. See nõuab kuldreegli uuesti sõnastamist: Tee teistele, nagu nemad tahaksid, et sa neile teed. - Moraal kui Hoolitsemine: Hoolitsemine eeldab empaatiat. Laps on abitu ja et lapse eest hoolitseda, selleks tuleb sellest lapsest hoolida, mis nõuab maailma nägemist niivõrd kui võimalik selle lapse silmade läbi. Metafoori Moraal kui Hoolitsemine võib seega esitada järgmiselt:</p>
</div>
<div class="texte surlignable clearfix">Kogukond on perekond</div>
<div class="texte surlignable clearfix">Kõlbelised isikud on Hoolitsevad Lapsevanemad</div>
<div class="texte surlignable clearfix">Inimesed, kes vajavad abi, on Lapsed, kes vajavad hoolitsemist</div>
<div class="texte surlignable clearfix">Moraalne tegu on Hoolitsemine.</div>
<div> </div>
<div class="texte surlignable clearfix">See metafoor nõuab, et moraalne tegu nõuab empaatiat, toob kaasa ohvreid, ja et inimeste aitamine, kes vajavad abi, on moraalne kohustus. - Moraalne Enese Eest Hoolitsemine: sa ei saa hoolt kanda teiste eest, kui sa ei hoolitse enda eest. Hoolitsemise moraali osaks on seega enese eest hoolitsemine: oma tervise säilitamine, elatise teenimine jmt. - Moraal kui sotsiaalne hoolitsemine: Moraalse hoolitsemise juures võib eristada kaht variatsiooni - üks puudutab indiviide ja teine sotsiaalseid suhteid. Et kogukonna liikmed suhtuks empaatiliselt üksteisesse ja aitaks üksteist, tuleb hoolitseda sotsiaalsete sidemete eest. Seda metafoori võib esitada järgmiselt: Moraalsed isikud on Hoolitsevad Lapsevanemad. Sotsiaalsed sidemed on Lapsed, kelle eest tuleb hoolitseda. Moraalne tegu on sotsiaalsete sidemete eest hoolitsemine. See metafoor nõuab, et ühiskondlikke sidemeid tuleb pidevalt tugevdada, alal hoida, et nende alalhoidmine nõuab ohvreid, ja et inimese moraalseks kohuseks on neid alal hoida. - Moraal kui Õnnelikkus: see põhineb eeldusel, et õnnetud inimesed ei ole nii suure tõenäosusega empaatilised ja hoolitsevad, kuna nad ei taha näha teisi inimesi õnnelikumana, kui nad ise on. Seepärast, selleks et edendada omaenda võimet empaatiaks ja hoolitsemiseks, tuleks saada ise nii õnnelikuks kui võimalik, tingimusel, et selle taotlemine ei haava teisi inimesi. - Moraal kui õiglus: õiglust mõistetakse metafooriliselt materiaalsete objektide jagamise terminites. Õiglase jagamise juures võib täheldada kolme peamist mudelit liberaalide puhul: - 1. võrdne jagamine, - 2. erapooletu reeglitel põhinev jagamine, ja - 3. õigustel põhinev jagamine. Metafooriline õiglus puudutab tegusid, mida kujutletakse indiviididele antavate objektidena. Inimene võib toimida teiste kasuks võrdselt, erapooletult ja reeglitele alludes, või vastavalt mingile õiguste ideele. Selle metafoori järgi moraalne tegu on õiglane tegu ühel neist kolmest viisist. - Moraalne kasv: võttes arvesse, et moraali kontseptualiseeritakse sirgeselgsusena, on loomulik, et inimese moraali taset kontseptualiseeritakse füüsilise kõrgusena, norme mõistetakse kõrguse normidena, ja seega ‘moraalset kasvu' nähakse sarnaselt füüsilise kasvuna. Ent moraalne kasv erineb füüsilisest kasvust selles osas, et moraalne kasv on võimalik kogu elu vältel. Need on metafoorid moraalile, mis kõige paremini sobib Hoolitseva Lapsevanema perekonna mudeliga, ja vastavalt on siis olulisel kohal liberaalses mõtlemises. Moraalse Omakasu metafoor, siin nagu konservatiivseski mõtlemises, toimib nende väärtuste edendamises, mida see metafooride grupp defineerib. Ja nagu mõõdukate konservatiivide puhul, ka mõõdukaid liberaale võib iseloomustada selle kaudu, et nad asetavad Moraalse Omakasu eesmärgiks ja näevad neis metafoorides vahendeid, mille abil inimesed taotlevad oma huvisid.</div>
<div> </div>
<div class="texte surlignable clearfix">
<h2>Rahvus kui Perekond Metafoor</h2>
<p>Kui rakendada Rahvus kui Perekond metafoori, mille puhul valitsus on lapsevanem, siis saame liberaalse poliitilise maailmavaate: valitsus, nagu hoolitsev lapsevanem, vastutab põhiliste vajaduste eest kodanikele: toit, peavari, haridus, tervishoid. Regulatsioon: täpselt nagu hoolitsev lapsevanem peab kaitsma oma lapsi, nii valitsus peab kaitsma oma kodanikke -mitte ainult väliste ohtude eest, vaid ka saastumise, haiguste, ohtlike toodete, tööõnnetuste, radioaktiivsete jäätmete, ja südametunnistuseta ärimeeste eest. Hool keskkonna eest: Ühendus keskkonnaga on osa hoolitsemist, osa inimese kui inimese potentsiaali realisatsioonist. Empaatia juurde kuulub empaatia loodusega. Laste eest hoolitsemise juurde kuulub hoolitsemine tulevaste põlvkondade eest. Kaitse juurde kuulub kaitse saastumise eest. Kõik need kaalutlused toetavad keskkonnakaitset. Feminism ja gay õigused: Hoolitsev lapsevanem tahab, et kõik tema lapsed realiseerivad oma potentsiaali, ja seega valitsuse ülesandeks on tagada institutsioonid, mis teevad selle võimalikuks. Abort: naised, kes tahavad aborti teha, on kas need naised, kes tahavad oma elu üle kontrolli saavutada või teismelised lapsed, kes vajavad abi. Hoolitsemine mõlemal puhul nõuab ligipääsu ohutule, ja mõõduka hinnaga abordile. Multikulturalism: Hoolitsevad Lapsevanemad on uhked oma laste erisugususte üle, ja seega valitsused peaksid uhked olema erinevuste üle oma kodanike seas. Affirmative action: kuna naisi ja vähemusi ei kohelda õiglaselt ühiskonnas, siis on valitsuse ülesandeks teha, mida see suudab, et tagada, et neil on õiglane võimalus enese rakendamiseks. Kunstid ja humanitaaralad: teadmised, ilu ja enese-tundmine on osa inimlikust eneseteostusest, ja seega valitsus peab tagama, et on olemas institutsioonid, mis edendavad selliseid inimese arendamise vorme. Maksustamine: just nagu hoolitsevas perekonnas vanemate ja tugevamate laste kohuseks on aidata neid, kes on nooremad ja nõrgemad, nii rahvuse puhul nende kodanike, kes on jõukamad, kohuseks on anda rohkem kui need, kes on vähem jõukad. Kokku tuleb siis taas seletus - seletus, miks liberaalsed poliitikad on koherentsed: seletus, mis näitab, mis seos on teatud gruppide eelisolukorda panemise ja progressiive maksustamise vahel, mis seos on abordi, keskkonnakaitse ja feminismi vahel. Ja taas seletus keskendub perekonna mudelile, moraalsele süsteemile, mis kaasneb selle mudeliga, ja metafoorile Rahvus kui Perekond. Kahjuks on liberaalid oma poliitikat näinud pigem koalitsioonide terminite abil, ning mitte perekonna ja moraali terminites, ja seega on neil raskem võistelda efektiivselt konservatiividega.</p>
</div>
<div> </div>
<div class="texte surlignable clearfix">
<h2>Täiendused</h2>
<p>Loomulikult on see väga visandlik ja lihtsustatud esitus metafooride ja poliitika seostest. Mõningaid asju tuleb veel mainida siiski. Kõik meist - liberaalid, konservatiivid ja teised - kasutavad metafoore moraali käsitlemisel. Erinevus tuleneb sellest, millisele metafoorile antakse prioriteet. Seega ka konservatiivid näevad moraali juures empaatiat ja hoolitsust, ent nad omistavad neile omadustele vähema tähtsuse kui liberaalid. Tulemuseks on, et hoolitsus ja empaatia hakkavad tähendama sootuks erinevaid asju konservatiividele kui liberaalidele. Konservatismi puhul moraalne hoolitsemine on allutatud moraalsele tugevusele. Seega moraalne hoolitsemine konservatiivi jaoks tähendab hoolitsemist selle eest, et inimene saaks moraalselt tugevaks. Konservatiivide jaoks moraalne empaatia allutatakse moraalsele tugevusele, mis omakorda postuleerib primaarse hea-kuri eristamise. See eristamine ei võimalda konservatiividel kogeda empaatiat inimestega, keda nad peavad kurjaks, ja siit tulenevalt empaatia saab empaatiaks nende inimeste suhtes, kellega sul on ühised väärtused. Nõnda, seal kus liberaalidel on empaatiat isegi kurjategijate suhtes (ja seega kaitsevad nende õigusi ja on surmanuhtluse vastu), konservatiivid taotlevad surmanuhtlust. Vastavalt, liberaalidel on samuti Moraalse Tugevuse metafoor, ent see on empaatia ja hoolitsemise teenistuses. Liberaalide jaoks moraalne tugevus osutab vajadusele võidelda sallimatusega ja ebainimlikkusega teistes ja üles kutsuda sotsiaalsele vastutustundlikkusele. Range Isa ja Hoolitseva Lapsevanema moraalseid süsteeme võib seega kujutleda lühidalt: - Range Isa Moraal (konservatiivse moraali põhimudel): Tugevuse Komplekt Moraalne omakasu Hoolitsemise komplekt - Hoolitseva Lapsevanema Moraal (liberaalse moraali põhimudel): Hoolitsemise komplekt Moraalne omakasu Tugevuse komplekt Loomulikult kõik liberaalid või konservatiivid pole ühesugused. See põhimudel on kahtlemata lihtsustatud variant erinevustest liberaalide ja konservatiivide vahel. Mõlemal on oma mõõdukate ja radikaalide versioonid, ja individuaalsed iseärasused. Pigem on oluline siis, et mõlemad on väga rikkalikud süsteemid, kus on palju ruumi variatsioonideks. Metafoor ei seleta kõike poliitikas. Samuti on võimalik, et inimesel võib olla mitu perekonna-põhist moraali: nt Range Isa moraal kodus ja Hoolitseva Lapsevanema moraal poliitikas, või vastupidi. Ja Range Isa mudel ei välista Range Ema võimalust. Kuigi see mudel põhineb maskuliinse, patriarhaalse perekonna mudelil, naised võivad samuti kasutada seda mudelit. Ja kuigi liberaalide Hoolitseva Lapsevanema puhul sai kasutatud sootunnusteta terminit, siis viimselt tuleneb see naise perekonna mudelist. Lühidalt, mudelid on ideaalid ja üldised tendentsid on lihtsad, ent praktikas esineb nende mudelite lugematuid variatsioone.</p>
</div>
<div> </div>
<div class="texte surlignable clearfix">
<h2>Moraalsed patoloogiad</h2>
<p>Üks asi on analüüsida mingit moraalset süsteemi ja teine seda kritiseerida. Moraalsete süsteemide kriitikad on sageli kahtlased, sest nad pärinevad vastanduvast moraalisüsteemist. Ent metafooride abil on võimalik kritiseerida moraalisüsteeme strukturaalselt või ka empiiriliselt. Sest on oluline kõnelda moraalsetest patoloogiatest. Patoloogiad võib jagada kolme liiki, nimelt: - 1. Hälbeline patoloogia: siin kõrvalekalle ideaalmudelist hakkab kahjustama inimesi, keda ideaalmudel pidi aitama. - 2. Aluspõhjaline patoloogia: siin moraalisüsteem läheb vastuollu iseenda alustega. - 3. Empiiriline patoloogia: siin moraalisüsteem teeb lihtsalt empiirilise vea abistavate tagajärgede osas, mida ta peaks esile kutsuma. Hälbeline patoloogia. Kuna perekonna mudelid on ideaalid, ja tegelikud inimesed on vähem kui ideaalsed, siis tegelik perekonna elu võib sageli mitte küündida ideaalmudelini. Sama kehtib poliitiliste ideaalide kohta. Kriitika tavaliselt käibki empiirilise ideaalini küündimatuse kohta, mitte ideaali kohta. Kritiseeritavad on paralleelselt nii konservatism kui liberalism. Lapsevanemad võivad valesti kasutada Hoolitseva Lapsevanema mudelit mitmel kombel: - ülearune kaitse, kui vanematel ei lähe korda õpetada oma lastele enesedistsipliini, vastutust ja enesega hakkama saamist inimestevaheliste suhete, toetuse ja usalduse kaudu. - Eneseohverdamine, kus liialt ennastohverdav vanem unustab hoolitseda enda eest ja seega ei ole võimeline kohaselt hoolitsema laste eest. - Hedonism, kus õnnelikkuse kultiveerimine lakkab olemast empaatia ja hoolitsemise teenistuses ja saab eesmärgiks iseendas, ja pillab ressursid, mida olnuks vaja hoolitsemiseks. Kõik need hälbed vastavad klassikalistele konservatiivide süüdistustele liberaalide vastu. ülearuse kaitse korral valitsus aitab inimesi, ilma et oleks kindel, kas neil on vahendid saada eneseküllaseks. Eneseohverduse korral, valitsus kulutab liiga palju, satub võlgadesse ja ei suuda aidata enam inimesi. Hedonism on ülekulutamine kulutamise pärast, mõtlemata tulevikule. Samamoodi Range Isa mudelit saab mitmeti kuritarvitada: - liialdatud distsipliin: kui normaalseid ihasid nähakse kurjana, mida tuleb karistada või kui karistus on liialt suur ja tekitab kahju pigem. - Autoritaarne käitumine: kui reegleid kehtestatakse põhjendamatult või ilma kohase seletuse ja aruteluta. - Hooletusse jätmine: Kui jäetakse unarusse eneseküllasuse/kindluse kasvatamine ja tulemuseks on kahju. - Isekus: kui neid, kes vajavad hoolt, ignoreeritakse isekusest eneseküllasuse kasvatamise nimel. Need patoloogiad vastavad liberaalide kriitikale konservatiivide suhtes. Ühesõnaga mõlemaid mudeleid võib vääralt pruukida. Palju mudelite kriitikast on tegelikult mudelite väärakasutuse kriitika. Kas selline kriitika on õigustatud? Jah ja ei. Ei, sest ei kritiseerita ideaalmudeleid iseeneses. Jah, sest neid ideaalmudeleid kasutatakse tegelike inimeste puhul. Põhialuseline patoloogia (ja iga abstraktse moraalse süsteemi aluseks on kogemuslik moraal) juhtub ilmselt ainult konservatiivses perekonna-põhises moraali süsteemis. Kogemuslik moraal seisneb aitamises, soodustamises, teistel inimestel leida heaolu vorme: tervis, tugevus, rikkus jne. Ent Range Isa moraali süsteemis empaatia ei ole kõige kõrgemaks printsiibiks. Ja metafoor, et Moraal on Tugevus võimaldab kogemuslikku moraali eirata. Range Isa mudel võimaldab peale sundida kogemuslikku kahju teistele abstraktse metafoorilise printsiibi - et Moraal on Tugevus - nimel. Lühidalt, Range Isa mudel võimaldab haiget teha inimestele moraali nimel. See läheb vastuollu kogemusliku moraaliga, mis on iga abstraktse moraali süsteemi aluseks. Lõpuks Range Isa mudelil on empiiriline patoloogia. Selle mudeli keskmeks on perekond, kus lapsi kasvatatakse iseseisvaks ja vastutusvõimeliseks distsipliini ja keelamise läbi. Kui su laps nutab öösel või midagi sarnast, siis sa ei võta teda sülle ega ei lohuta, sest see oleks lapse hellitamise ja rikkumine, mitte distsipliini nõudmine, ja Range Isa mudeli seisukohalt oleks see ebamoraalne, sest selline käitumine ei võimaldaks lapsel kasvada tugevaks ja ennast kontrollivaks. Tegelikult muidugi vähemalt pool sajandit korraldatud uurimusi laste arengu ja psühholoogias on näidanud just vastupidist: lapsed, kelle eest hoolitsetakse ja kellega mängitakse, kasvavad suurema tõenäosusega iseseisvateks ja ühiskondlikult vastutustundlikuks kui need lapsed, keda ignoreeritakse või karistatakse, kui nad nutavad. Seega, Range Isa perekonna mudel on lihtsalt vale - õigupoolest kahjulik lastele - oma kõige olulisemates punktides. Tegelikult kui konservatismi pooldajad on kasvanud üles range isaga perekondades, siis oleks seletus konservatiivide vastumeelsusele riigi suhtes. See on ebakindlate laste raev oma vanemate vastu, eriti isa vastu. Nii Hoolitseva Vanema kui ka Range Isa mudeli hälbelisi patoloogiaid saab vältida põhimõtteliselt: tuleb püüelda mudeli ideaali suunas, ja vältida patoloogilisi kõrvalekaldumisi. Ent Range Isa põhialuselised ja empiirilised patoloogiad kuuluvad selle mudeli juurde ja seega neid ei saa korrigeerida. Seetõttu Range Isa mudel on loomu poolest patoloogiline moraalne süsteem. Näiteks võib tuua Oklahoma City 1995. aasta pommiplahvatuse, mil üle saja täiskasvanu ja hulk lapsi tapeti radikaalse konservatiivi poolt, kes nägi ennast sellega võitlevat keskvalitsuse püüde vastu sekkuda kodanike eludesse. Konservatiivne Gary L Bauer, Pereuuringute Nõukogu (Family Research Council) president väitis, et konservatiivsetel põhiväärtustel pole sedalaadi kuritegude pistmist. Kuid ta põikleb, sest Pereuuringute Nõukogu (Family Research Council) propageerib Range Isa moraali. Oklahoma City andis õppetunni, et Range Isa moraal kannab suurt vastutust selliste tegude eest. Järeldused: Kui see analüüs on mingilgi määral õige, siis sellest järeldub mitmeid asju. Liberaalid ei mõista, mis ühendab nende enda maailmavaadet ja seetõttu on neil raske vastu seista konservatiivide ühinenud rünnakutele. Vähe sellest, et puudub ühine liberaalne poliitika, pole isegi efektiivset liberaalset retoorikat, mis suudaks vastata konservatiivide hoolikalt konstrueeritud retoorikale. Konservatiivid on erinevalt liberaalidest hoolikalt verminud terminid ja kujundid ja neid korranud, kuni need on sisenenud populaarsesse kõnepruuki. Liberaalid peavad huvigruppide koalitsioonist liikuma ühise keele ja kujundite konstrueerimisse, mis aitaks väljendada nende maailmavaadet. See pole lihtne. See on järeldus kaasaegse poliitika jaoks. Ent tagajärgi on ka moraalsete süsteemide filosoofilise uurimise jaoks. Iga tegeliku moraalse süsteemi juures on üks olulisi komponente selle süsteemi metafoorne süsteem, ja see metafoorne süsteem on suuresti alateadlik. See tähendab, et pole sugugi ükskõik, kas me teame või mitte, milliseid metafoore me rakendame. Ja muidugi on metafoorsete süsteemide uurimisel tagajärjed ka sotsiaalteaduste jaoks. Kontseptuaalsete süsteemide uurimisega sotsiaalteadused tavaliselt ei tegele. Kognitiivsed seletused ei ole norm. Tavaliselt seletus põhineb majandusele, klassile, ratsionaalse toimija mudelile, või võimu mudelitele. Seega metafoorsete kontseptuaalsete süsteemide uurimine on oluline. Kooda: sügav ja pealiskaudne metafoor Seni arutluse all olnud metafoorid on laialdases kasutuses ilma endale aru andmata nende tohutust sotsiaalsest mõjust, nad vormivad ja mõjutavad meie arusaamist maailmast. Moraal on Tugevus ja Rahvus on Perekond metafoorid on väga tugevad ja sügavate juurtega metafoorid. Nendele lisaks on arvukalt pealiskaudsemaid metafoore, ja need võivad hõlpsasti ühiskonna või moraalse süsteemi või kontseptuaalse süsteemi analüüsijaid eksitada. Nt kui sotsiaalse kindlustuse süsteemi nimetatakse julgestusvõrguks selle pooldajate poolt, ja vastased võivad seda nimetada ‘võrkkiigeks', milles eeldatavasti laisad inimesed püüavad ebamoraalselt tööst kõrvale hiilida. Ühel juhul on tegemist inimesega, kes on täitnud oma kohust, käinud õigel rajal, kuid mingil põhjusel vajab ajutist toetust, et tagasi õigele rajale saada. Kui konservatiivid muudavad julgestusvõrgu võrkkiigeks, asendavad nad ühe kujundi sarnasega, kuid metafoori muutmine muudab prototüüpi. Koondamise vms tõttu töölt lahti lastud inimest ei kujutata ette enam moraalse, energeetilise ja tööst rahuldust leidvana; vastupidi, võrkkiige-metafoori puhul manatakse silme ette inimene, kes on oskusteta, laisk, ja järelikult kõlblusetu, järelikult valitsus ei tohiks soodustada nende laiskust. Võrkkiige metafoor võtab kokku terve maailmavaate, ent siiski on see suhteliselt pealiskaudne metafoor, sest võrkkiige metafoor toetub ja töötab selle tõttu, et selle aluseks on Moraalse Tugevuse, Rahvuse kui Perekonna metafoorid. Seega oluline on mõista neid sügavamaid metafoorilisi süsteeme.</p>
<p>Essee pärineb Graduate Faculty of the New School for Social Research väljaandest Social Research (Volume 62, no. 2) 1995.aasta suvi. </p>
</div>
<div class="ps surlignable">
<p>Avaldatud autori loal</p>
</div>
            ]]>
        </content>
    </entry>
    <entry>
        <title>Teised meist</title>
        <author>
            <name>- - -</name>
        </author>
        <link href="https://aethralis.github.io/kirikiri/teised-meist-2.html"/>
        <id>https://aethralis.github.io/kirikiri/teised-meist-2.html</id>
            <category term="Ääremärkused"/>
            <category term="Luule"/>

        <updated>2020-10-22T21:32:51+03:00</updated>
            <summary>
                <![CDATA[
                        <img src="https://aethralis.github.io/kirikiri/media/posts/996/grasshopper_insect_grasshoppers_172043.jpg" alt="" />
                    Jaapani luuletus aastast 889: Fune o samu Miya hata-ori-me Kudamaku on(o) Kirikiri to soro Ja Alan L. Milleri tõlge inglise keelde: Is it the cold wind Or perhaps the work Of the weaver woman--- that rapid buzzing sound?
                ]]>
            </summary>
        <content type="html">
            <![CDATA[
                    <img src="https://aethralis.github.io/kirikiri/media/posts/996/grasshopper_insect_grasshoppers_172043.jpg" alt="" />
                <p>Jaapani luuletus aastast 889:</p>
<p>Fune o samu<br>Miya hata-ori-me<br>Kudamaku on(o)<br>Kirikiri to soro</p>
<p>Ja Alan L. Milleri tõlge inglise keelde:</p>
<p>Is it the cold wind<br>Or perhaps the work<br>Of the weaver woman---<br>that rapid buzzing sound?</p>
            ]]>
        </content>
    </entry>
    <entry>
        <title>Keel &amp; kirjandus</title>
        <author>
            <name>- - -</name>
        </author>
        <link href="https://aethralis.github.io/kirikiri/keel-and-kirjandus-2.html"/>
        <id>https://aethralis.github.io/kirikiri/keel-and-kirjandus-2.html</id>
            <category term="Ääremärkused"/>
            <category term="Keel"/>

        <updated>2020-10-22T22:32:01+03:00</updated>
            <summary>
                <![CDATA[
                        <img src="https://aethralis.github.io/kirikiri/media/posts/998/antoine_louis_barye_tiger_0.jpg" alt="" />
                    1997. aasta 6. Vikerkaares korraldati eksperiment erinevatest võimalustest luule tõlkimisel. William Blake' "Tiigrist" saadi siis seitse erinevat eestikeelset varianti. Aga tulevikust irvitas pigem kaheksas, mille autoriks oli veel 2004. aastal küberneetiline karu - tõlkiv brauser TõBras. Tyger Tyger põlev hele, In mets of öö, Mis&hellip;
                ]]>
            </summary>
        <content type="html">
            <![CDATA[
                    <img src="https://aethralis.github.io/kirikiri/media/posts/998/antoine_louis_barye_tiger_0.jpg" alt="" />
                <p>1997. aasta 6. Vikerkaares korraldati eksperiment erinevatest võimalustest luule tõlkimisel. <strong>William Blake'</strong> "Tiigrist" saadi siis seitse erinevat eestikeelset varianti. Aga tulevikust irvitas pigem kaheksas, mille autoriks oli veel 2004. aastal küberneetiline karu - tõlkiv brauser <strong>TõBras</strong>.</p>
<p>Tyger Tyger põlev hele,<br>In mets of öö,<br>Mis surematu käsi või silm,<br>Võima raam thy hirmuäratav sümmeetria? In mis kauge sügavikud või taevas,<br>Põletatud tuli of thine silm?<br>On mis tiib julgema ta pürgima?<br>Mis käsi julgema sieze tuli? Ja mis õlg, &amp; mis kunst,<br>Võima väänama sinews of thy süda?<br>Ja kui thy süda hakkama lööma,<br>Mis pelgama käsi? &amp; mis pelgama jalad? Mis haamer? ja mis ahel,<br>In mis ahi oli thy aju?<br>Mis alasi ? mis pelgama haare,<br>Julgema see surmav terror haarama! Kui täht viskama alla nende oda<br>Ja water'd taevas koos nende pisar:<br>Tegema ta naeratus tema töö to nägema?<br>Tegema ta kes tegema Lamb tegema thee?</p>
<p>Tyger Tyger põlev hele,<br>In mets of öö,<br>Mis surematu käsi või silm,<br>Julgema raam thy hirmuäratav sümmeetria?</p>
<p>Ja seesama luuletus 2019. aastal google translate kaudu:</p>
<p>Tyger Tyger, särav,<br>Öö metsades;<br>Mis surematu käsi või silma,<br>Kas võiksid olla teie hirmunud sümmeetria?</p>
<p>Mis kaugetes sügavustes või taevas.<br>Põletas su silmad?<br>Millistel tiibadel ta julgeb?<br>Mis käsi, julge tulekahju ära võtta?</p>
<p>Ja mis õla, ja milline kunst<br>Kas vőiksid sinu südame tüvede väänata?<br>Ja kui su süda hakkas peksma,<br>Mis kohutav käsi? ja mis hirmu jalad?</p>
<p>Mis vasar? mis kett,<br>Millises ahjus oli su aju?<br>Mis alasi? mis hirmutamine,<br>Julge oma surmavaid hirmulõksusid!</p>
<p>Kui tähed heidasid oma sääred maha<br>Ja veeta taevast oma pisarate vastu:<br>Kas ta naeratas oma tööd näha?<br>Kas see, kes pani Talli, tegi sind?</p>
<p>Tyger Tyger põleb hele,<br>Öö metsades:<br>Mis surematu käsi või silma,<br>Julgusta oma hirmunud sümmeetriat?</p>
            ]]>
        </content>
    </entry>
    <entry>
        <title>Kollektiivautorid</title>
        <author>
            <name>- - -</name>
        </author>
        <link href="https://aethralis.github.io/kirikiri/kollektiivautorid-2.html"/>
        <id>https://aethralis.github.io/kirikiri/kollektiivautorid-2.html</id>
            <category term="Ääremärkused"/>
            <category term="Sõda"/>
            <category term="Mythos"/>
            <category term="Matemaatika/füüsika"/>
            <category term="Kunst"/>

        <updated>2020-10-22T21:34:23+03:00</updated>
            <summary>
                <![CDATA[
                        <img src="https://aethralis.github.io/kirikiri/media/posts/999/louvre_lens_renaissance_076.jpg" alt="" />
                    Kirikiri soovitab: artishok.blogspot.com Margus Tamm: Pärast elevust, mida tekitas Roland Barthesi õhkuvisatud slõugan autori surmast, on möödunud juba ligi pool sajandit ning ei saa öelda, et autor oleks kuhugi kadunud, lausa vastupidi - autorikontseptsioon elab ja õitseb ning on jõudnud ka nendele territooriumitele, tähistab ka&hellip;
                ]]>
            </summary>
        <content type="html">
            <![CDATA[
                    <img src="https://aethralis.github.io/kirikiri/media/posts/999/louvre_lens_renaissance_076.jpg" alt="" />
                <p>Kirikiri soovitab: <a href="http://artishok.blogspot.com/2009/10/luther-blissett-subcommandante-marcos.html">artishok.blogspot.com</a> </p>
<p>Margus Tamm: Pärast elevust, mida tekitas Roland Barthesi õhkuvisatud slõugan autori surmast, on möödunud juba ligi pool sajandit ning ei saa öelda, et autor oleks kuhugi kadunud, lausa vastupidi - autorikontseptsioon elab ja õitseb ning on jõudnud ka nendele territooriumitele, tähistab ka neid tegevusi, mis varem jäid autori ja autorluse mõiste alt välja. Eeskätt seoses uue meediaga on üles kerkinud mitmeid uusi autorikäsitlusi, räägitakse miksimisest, tsiteerimisest, artisti ja publiku vahelise piiri kadumisest, erinevatest kollaboratiivsetest praktikatest, oluliseks tegijaks on muutunud <a href="http://et.wikipedia.org/wiki/Tee_ise">DIY-liikumine</a> jne. Üks selline, tegelikult väga pikkade traditsioonidega autorimudel on kollektiivne autor.</p>
<p><a href="http://artishok.blogspot.com/2008/08/suurmeeste-elulood-i.html">SUURMEESTE ELULOOD I / Darko Maver</a> Kui üritada nimetada kõige skandaalsemat kaasaegset kunstnikku, siis tugev kandidaat sellele tiitlile oleks kindlasti Serbia päritolu kultus-kunstnik Darko Maver, kes muuhulgas esines üliedukalt 1999 aasta Veneetsia Biennalil. Skandaalne on ta kahel põhjusel. Esiteks: tema pühendumus oma kunstile oli kompromissitu ning tema töid iseloomustades ei saa mööda väljenditest "shokeeriv", "radikaalne", "tabusid eirav". Teine põhjus, miks Darko Maver nii skandaalne on, on selles et tema näol on tegemist suurejoonelise kunstipettusega.</p>
<p><a href="http://artishok.blogspot.com/2008/08/suurmeeste-elulood-ii-luther-blissett_25.html">SUURMEESTE ELULOOD II / Luther Blissett</a> Itaalia meediategelane ning tunnustatud kirjanik. Loodi 1994, mil meililistides levis kettkiri, mis kutsus kõiki ühinema Luther Blissett nimelise kollektiivse persooniga, avatud popstaariga. Üleskutses rõhutati, et liikmed ei pea omaks võtma ühtset käitumist, ei pea omandama mitte mingit grupi-identiteeti, kõik vastuolud ja eriarvamused on teretulnud, “sest me ei pea kellegagi võistlema, sest meiega pole võimalik võistelda, sest meie oleme sina ja sina oled meie”. Järgnevatel aastatel sai Blissett tuntuks mitmesuguste meediaskandaalide korraldajana. Kuulutas sõja kultuuritööstusele ja autoriõiguste-süsteemile. On avaldanud mitmeid raamatuid, kriitikute poolt hinnatuim neist on ajalooline romaan „Q“, mis on pälvinud ka mitmeid kirjandusauhindu. 1999 kuulutas Luther Blissett oma viisaastakuplaani täidetuks ning sooritas harakiri.</p>
<p><a href="http://artishok.blogspot.com/2008/09/suurmeeste-elulood-iii-nicolas-bourbaki.html">SUURMEESTE ELULOOD III / Nicolas Bourbaki</a> Mõjukas Prantsuse 20. sajandi matemaatik. Püüdis luua matemaatika aksiomaatilist käsitlust ning oli 60-70tel matemaatikateaduse keskseid autoriteete, keda on muuhulgas peetud ka oluliseks konstruktivistliku filosoofia mõjutajaks. Tema elutööks on mammutsari matemaatika põhialustest. 80tel sai laiemalt teatavaks, et Bourbaki on tegelikult kollektiivne pseudonüüm, mille varjus on aastakümnete jooksul tegutsenud suur hulk peamiselt Prantsuse päritolu juhtivaid matemaatikuid.</p>
<p><a href="http://artishok.blogspot.com/2008/09/suurmeeste-elulood-iv-subcommandante.html">SUURMEESTE ELULOOD IV / Subcommandante Marcos</a> Populaarne Mehhiko poliitik, viljakas kirjanik ja zapatistliku liikumise sõjapealik. Kerkis avalikkuse ette seoses 1994 rahvaülestõusuga. Seejärel loobus relvastatud võitlusest, selle asemel hakkas ta aktiivselt meedias esinema.</p>
            ]]>
        </content>
    </entry>
    <entry>
        <title>Mõningaid märkusi võimalikest Pärsia ja teistest Vana-Lähis-Ida mõjutustest Piiblis ning kristluses</title>
        <author>
            <name>- - -</name>
        </author>
        <link href="https://aethralis.github.io/kirikiri/moningaid-maerkusi-voimalikest-paersia-ja-teistest-vana-laehis-ida-mojutustest-piiblis-ning-kristluses-2.html"/>
        <id>https://aethralis.github.io/kirikiri/moningaid-maerkusi-voimalikest-paersia-ja-teistest-vana-laehis-ida-mojutustest-piiblis-ning-kristluses-2.html</id>
            <category term="Usk ja uskmatus"/>
            <category term="Lood"/>
            <category term="Iraak ja islam"/>

        <updated>2020-10-22T21:23:09+03:00</updated>
            <summary>
                <![CDATA[
                        <img src="https://aethralis.github.io/kirikiri/media/posts/1003/Faravahar.svg.png" alt="" />
                    1. Üldised sissejuhatavad märkusedIraani mõju naaberriikidele ja kogu Lähis-ida regioonile on olnud alati tohutu nii poliitilises, geopoliitilises, kultuurilises, ajaloolises, kui ka religioosses aspektis. Religioon on alati mänginud Lähis-Idas väga olulist ja lausa keskset rolli. See puudutab nii poliitikat, riigikorda, ühiskonna elu ja riiklikut ideoloogiat, kuid&hellip;
                ]]>
            </summary>
        <content type="html">
            <![CDATA[
                    <img src="https://aethralis.github.io/kirikiri/media/posts/1003/Faravahar.svg.png" alt="" />
                <h3><strong>1. Üldised sissejuhatavad märkused</strong></h3>
<p>Iraani mõju naaberriikidele ja kogu Lähis-ida regioonile on olnud alati tohutu nii poliitilises, geopoliitilises, kultuurilises, ajaloolises, kui ka religioosses aspektis. Religioon on alati mänginud Lähis-Idas väga olulist ja lausa keskset rolli. See puudutab nii poliitikat, riigikorda, ühiskonna elu ja riiklikut ideoloogiat, kuid samuti kultuuri. Nii oli 5000 aastat tagasi muistses Sumeris ja Eelamis ning Vana-Egiptuses, nii oli ka 2000 aastat tagasi, kui tegutses Jeesus ja  kui tekkis kristlus, nii on ka praegu. Samas kui vaadata kaugemasse minevikku – eelkristlikusse ajastusse, siis näeme, et Iraan (Pärsia) on läbi ajaloo olnud Lähis- ja Kesk-Ida üks suurimaid, mõjuvõimsamaid ning püsivamaid riike, mille kultuur, poliitika, usundid ja ideoloogia on alati avaldanud suurt mõju teistele kultuuridele, rahvastele, riikidele ja usunditele.<a href="#_ftn1" name="_ftnref1">[1]</a></p>
<p>Teatud ajalooperioodidel oli Iraan olnud lausa domineeriv jõud ja mitte ainult Lähis-Ida aladel või laiemalt Idamaades, aga osaliselt ka Õhtumaades – näiteks Teispiidide-Ahhemeniidide (Vana-Pärsia) impeerium ca 500 eKr kui impeerium ulatus Traakiast Indiani või Sassaniidide impeerium oma tipphetkedel, mil Rooma impeerium sai Sassaniididelt korduvalt ja otsustavalt lüüa (nt kasvõi 260.  <em>Anno Domini</em> toimunud kuulus Edessa lahing, kus Pärsia šahh Šapur I purustas hävitavalt suure rooma armee ja võitis vangi Rooma keisri Valerianuse) ning oli kaotamas oma positsioone Egiptuses, Palestiinas, Süürias ja Anatoolias. Märkimisväärseid pärsia mõjutusi võib leida nii kreeka-rooma kultustes, judaismis, budismis, manihheismis<a href="#_ftn2" name="_ftnref2">[2]</a>, kui ka kristlikus maailmapildis ning isegi islamis (nt šiiitlikus Iraani islamis sõna <em>behešt</em> – „paradiis“ on laenatud avesta keelest).</p>
<p>Käesolevas ülevaatlikus artiklis ei kavatse autor sugugi analüüsida kõike fenomene või olulisi asjaolusid, mis on seotud ülalmainitud küsimustega, see poleks ka võimalik. Autor peatub vaid  valikuliselt mõningatel  mõjutustel ja fenomenidel, mis on ilmnenud Piiblis (Vanas ja Uues Testamendis) <a href="#_ftn3" name="_ftnref3">[3]</a> ning üleüldse kristluses.</p>
<p>Niisiis, tegemist on  väljavalitud nähtustega, mis on sarnased nii kristluses, mazdaismis kui zoroastrismis.<a href="#_ftn4" name="_ftnref4">[4]</a> Arvestades äärmiselt mahukat algmaterjali (<em>Piibel, Avesta, antiikautorid nagu Herodotos, Thukydides, Xenophon, Diodorus Siculus, Arrianus, Quintus Curtius Rufus ja paljud teised, Kyrose II silinder, Ahhemeniidide ajastu raidkirjad, Pahlavi tekstid, akkadikeelsed dokumendid, arameakeelsed pärgamendid, ostrakonid, papüürused Vana-Egiptusest jne</em>) antud perioodist mitmetes vanades keeltes (olgu siin nimetatud vaid mõned neist – akkadi, heebrea, aramea, foiniikia, eelami, vana-kreeka, vana-pärsia, avesta, kesk-pärsia, vana-egiptuse, ladina jne) ja tohutut hulka sekundaarkirjandust, selle teemal on võimalik kirjutada lausa mitukümmend põhjaliku monograafiat ning minu lühike populaarteaduslik artikkel ei pretendeeri kindlasti mingile teaduslikule või põhjapanevale analüüsile.</p>
<h3><strong>2. Zoroastrism/mazdaism ja kristlus – võrdlevalt: mõningaid sarnaseid jooni</strong></h3>
<p><em>Vana Testamendi</em>, judaismi ja kristluse üks suurimaid mõjutajaid on olnud Vana Lähis-Ida muistsed usundid (sh ka Assüüria-Babüloonia kultused, erinevaid Foiniikia usundid<a href="#_ftn5" name="_ftnref5">[5]</a>, Ugariti usundid<a href="#_ftn6" name="_ftnref6">[6]</a>, Süüria kultused jne) ning samuti Iraanis tekkinud mazdaism ja seejärel zoroastrism.<a href="#_ftn7" name="_ftnref7">[7]</a> Paljud sündmused, nähtused, isikud, mis esinevad Piiblis on osutunud reaalseteks ning on eksisteerinud tegelikkuses, nagu näiteks Uus-Babüloonia kuningas Nebukadnetsar II<a href="#_ftn8" name="_ftnref8">[8]</a> (valitses 605-562 eKr) – seda on tõestanud Vana-Lähis-Ida arheoloogid, assürioloogid, Iisraeli ajaloolased, teoloogid. Muidugi, kaugeltki kõik ei ole 100% ajalooline tõde ja kõike ei tasu võtta puhta kullana.<a href="#_ftn9" name="_ftnref9">[9]</a></p>
<p>Tasub ehk mainida mõne sõnaga, et iraanlaste poolt loodud monoteistlik religioon, mida me teame <em>z</em><em>oroastrismi</em> nimetuse all, on tegelikkuses maailma vanim monoteistlik usund, isegi vanem kui judaism. Sellel on väga rikkalik pärand ja arhailine kirjalik traditsioon, mis on saanud erinevaid mõjutusi – Iraanist, Indiast (sh nt ka sanskriti keelest), Kesk-Aasiast, sumeri-akkadi ja babüloonia-assüüria, eelami, urartu ning muudest traditsioonidest. Mazdaism ja  zoroastrism on iraanlaste leiutised, kuid need on kindlasti mitmete (Iraani, Mesopotaamia, India, Anatoolia, Kaukasuse päritolu) ideede, usundite elementide sulam ja produkt. Mazdaism ja selle areng zoroastrismiks tekkis tuhandeid aastaid tagasi Iraani aladel väga arhailises ühiskonnas, kus olulisteks olid klannid ja hõimud ning mitte niivõrd riik. Kuninglus ja riiklus olid Iraanis tollal alles väljakujunemas.</p>
<p>Zoroastrism kui religioon<a href="#_ftn10" name="_ftnref10">[10]</a> on üks huvitavaimaid fenomene usundite ajaloos. See on väga omapärane nähtus nii maailma ajaloos, kui ka religioonide aja- ning kultuuriloos. Ilmselt on tegemist religiooniga, mis on kõige rohkem inimkonda mõjutanud, vähemalt nii oletas tuntud zoroastrismi uurija M. Boyce. Arvatakse, et mitmed tähtsad mõisted nagu näiteks <em>ülestõusmine</em>, <em>inimkonna lunastaja</em> või <em>apokalüpsis</em> on tulnud kristlusesse just zoroastrismist. Teadagi mõjutas mazdaistlik/zoroastristlik õpetus olulisel määral samuti ka budismi, samuti kreeka filosoofilise mõte arengut. Zoroastrismi ideid ja doktriinide mõjutusi võib leida hulgaliselt nii judaismis, islamis, kristluses, kui ka gnoostiliste<a href="#_ftn11" name="_ftnref11">[11]</a> sektide õpetustes.<a href="#_ftn12" name="_ftnref12">[12]</a> Idee inimkonna päästjast või maailma lunastajast, mis on nii levinud kristluses, on samuti pärit zoroastrimist.<a href="#_ftn13" name="_ftnref13">[13]</a> Taolisi nähtusi võiks nimetada veelgi, kuid autor ei tee seda. Mazdaism (Ahurma Mazdā kummardamine) kui kultus kerkis  Iraanis esile  juba Teispiidide-Ahhemeniidide<a href="#_ftn14" name="_ftnref14">[14]</a> perioodil (558–330 eKr), ilmselt Darius I ajal.<a href="#_ftn15" name="_ftnref15">[15]</a> Kas mazdaism on zoroastrismi üks varajasi vorme või midagi muud? Kas mazdaismi puhul on tegu henoteistliku, polüteistliku või monoteistliku usundiga? Ei hakka sel teemal pikalt siin spekuleerima.<a href="#_ftn16" name="_ftnref16">[16]</a> See pole ka selle artikli eesmärk.</p>
<p>Igal juhul sai zoroastrism lõplikult  valitsevaks usuks Sassaniidide ajal (226-651 <em>Anno Domini</em>). Kuid usuna tekkis mazdaism / zoroastrism oletatavasti varem kui Pärsia riik. Võimalik, et zoroastrism oli juba Teispiidide-Ahhemeniidide ajal mõnel perioodil riigis lausa peamiseks usuks. Igal juhul on Ahura Mazdāt oma peajumalana  manininud mitmed Ahhemeniidid alates Darius I, kes oma Behistuni raidkirjas mainib korduvalt jumal Ahura Mazdāt<a href="#_ftn17" name="_ftnref17">[17]</a>:<a href="#_ftn18" name="_ftnref18">[18]</a></p>
<p><em>1-3</em><a href="#_ftn19" name="_ftnref19">[19]</a><em>.</em><em> Mina olen Daraiavauš</em><a href="#_ftn20" name="_ftnref20">[20]</a><em>, suurkuningas,</em><a href="#_ftn21" name="_ftnref21">[21]</a><em> kuningate kuningas,</em><a href="#_ftn22" name="_ftnref22">[22]</a><em> Pärsia (Parsa) kuningas, maade kuningas, Hystaspese poeg, Arsamese poeg, Ahhemeniid. </em></p>
<p><em>3-6.</em><em> Nii räägib Daraiavauš, kuningas: „Mu isa (on) Hystaspes, Hystaspese isa (oli) Arsames, Arsamese isa (oli) Ariaramnes, Ariaramnese isa (oli) Teispes, Teispese isa (oli) Ahamaniš [Ahhemeniid]. </em></p>
<p><em>6-8.</em><em> Seetõttu meid nimetataksegi Ahhemeniidideks. Vanadest aegadest alates oleme aadli soost, aegade algusest on meie suguvõsa kuninglik.“ </em></p>
<p><em>8-11. </em><em>Räägib Daraiavauš, kuningas: „Kaheksa minusugust olid kuningad, mina olen üheksas. Üheksa meist olid järgimööda kuningateks.“ </em></p>
<p><em>11-12.</em><em> Räägib Daraiavauš, kuningas: „Ahura Mazdā soovil olen ma kuningas Ahura Mazdā andis mulle kuningavõimu (kuninglikkuse)“.</em><a href="#_ftn23" name="_ftnref23">[23]</a></p>
<p>Seega Darius I oli mazdaist (Ahura Mazdā kummardaja). Kuid kas ta oli zoroastrist? Seda vaevalt. Kuid võis olla. Behistunis asuval propagandistlikul bareljeefil on keskse isikuna kujutatud muidugi kuningas Darius I ise, keda näidatakse jumal-looja Ahura Mazdā kaitse all olevana. Kuningas Darius I on loomulikus suuruses, kroon peas, ning tema parem käsi on palves pööratud jumal Ahura Mazdā poole, mis annab märku valitseja jumalakartlikusest, vasaku käega toetub ta aga vibule. Darius I ees seisavad üheksa kuningat ja klannide juhti, kelle käed on kinni seotud, kaelas on neil nöör. Darius I seisab kümnenda kuninga surnukeha peal. Jumal-looja Ahura Mazdā ulatab oma vasaku käe kuningas Dariusele, andes sümboolselt talle kuninglikkuse, ja parema käega õnnistab kuningat. Vasaku jalaga tallab Darius I lamavat maagi Gaumatat, kelle Darius kukutas troonilt 522. a eKr. Veel on kujutatud kaheksat suurt mässajat ja üht sakide juhti, keda Darius võitis ja allutas oma võimule. Dariuse I selja taga seisavad tema kaks sõjameest.<a href="#_ftn24" name="_ftnref24">[24]</a></p>
<p>Raidkiri on kõige pikem säilinud vana-pärsiakeelne tekst, koosneb 414 reast ja vana-pärsiakeelses versioonis kokku 5 tulbast. Kuid akkadi- ja elamikeelses tekstis on vaid 4 tulpa, viies, üksnes vana-pärsiakeelne, on kirjutatud juurde hiljem.</p>
<p>„Behistuni raidkirja“ kompositsiooniline ülesehitus on üsnagi lihtne, see koosneb vaid kolmest osast: sissejuhatuses on ära toodud Darius I genealoogia, teises osas mainitakse ajaloolisi sündmusi ja järelsõnas palub kuningas Darius I jumala Ahura Mazdā õnnistust kõikidele, kes kavatsevad raidkirja kaitsta ja needusi neile, kes kavatsevad raidkirja hävitada või mingil moel kahjustada.  See on esimene pärsikeelne tekst, kus mainitakse Ahura Mazdāt. Ahura Mazdā prohvetiks oli Zoroster.</p>
<p>Zoroastrismi rajajaks peetaksegi prohvet Zarathuštrat ehk Zoroastrit. Eesti orientalist Haljand Udam on kirjutanud:</p>
<p><em>Esimene periood on iraani muinasusundi zoroastrismi aeg, mis kestis usureformaator Zarathuštra ajast (6.-5. saj. e.Kr.) 7. sajandini. Seega üle tuhande aasta. Vanad kreeklased kirjutasid Zarathuštra nime Zoroastres, seetõttu nimetatakse tema õpetust zoroastrismiks</em>.<a href="#_ftn25" name="_ftnref25">[25]</a></p>
<p>Erinevate allikate ja hüpoteeside kohaselt dateeritakse Zoroastri<a href="#_ftn26" name="_ftnref26">[26]</a> eluaastaid lausa 2. aastatuhandesse eKr, mis ei tundu aga siinkirjutajale just eriti tõenäoline, samas ei saa seda ka välistada. Võimalik, et ta elas ajavahemikul 1000-600 eKr. Pakutud on ka, et Zoroaster elas 258 a enne Aleksander Suurt.<a href="#_ftn27" name="_ftnref27">[27]</a> Igal juhul on see Zoroastri päritolu hämar lugu.</p>
<p>Kõik, mida on pakutud Zoroastri elu kohta (dateeringud jne), on üpris spekulatiivne ja kaheldav. Pole isegi täpselt teada, millal ta elas ja täpselt kus (ja kas elas?). Kõige hilisemana on pakutud, et prohvet elas 6. saj eKr.<a href="#_ftn28" name="_ftnref28">[28]</a> Siinkirjutajale tundubki, et kõige tõenäolisemalt võist Zoroaster  elada 7.–6. sajandil eKr ehk siis Teispiidide-Ahhemeniidide dünastia algusperioodil. Kuid seda ei ole tõestatud ning kõik, mis puudutab prohveti elu, on väga hüpoteetiline ja küsitav. Kuid antud ülevaatlik artikkel ei tegele selle küsimustega.</p>
<p>Zoroastri usundi õpetuse kohaselt on peajumalaks Ahura Mazdā. Zoroastristide ettekujutusel on Ahura Mazdā loonud maailma ja inimkonna. Tõlkes tähendab Ahura Mazdā nimi „Tark Isand“. Zoroastriste on vahel nimetatud ka tulekummardajateks, nad on tuntud  oma tulekultuse poolest, mis asus zoroastrismis väga tähtsal kohal.<a href="#_ftn29" name="_ftnref29">[29]</a> Mary Boyce on kirjutanud:</p>
<p><em>The cult of fire is at the heart of Zoroastrian devotional life, and has profound theological implications; and yet it has never been studied in detail by any Western scholar -partly no doubt because students of Zoroastrianism have always been few, but partly also because of the complexity of the subject and the difficulty of mastering the scattered data.</em> <a href="#_ftn30" name="_ftnref30">[30]</a></p>
<p>Zoroastrismis vastandub maailmaloojale jumal Ahura Mazdāle kurjust kehastav jõud Ahriman  (ehk <em>Aŋra Mainiiu</em>, samuti <em>añhro-mainyus</em>, nimi tähendab „kuri vaim” või „kõike hävitav vaim”, kes kannab vana-pärsia keeles epiteeti <em>duwaista</em> ehk „vihatud”). Zoroastrismis esinev „Kuri Vaim“, mis on tuntud Ahrimani nime alla, on kristliku Saatanaga sarnanev olend ning ilmselt üks Saatana prototüüpidest.<a href="#_ftn31" name="_ftnref31">[31]</a> Ka Saatanat on sageli nimetatud kurjaks vaimuks. Dualistlik maailm on nii kristluses kui zoroastrismis vägagi selgelt esile toodud ning neil on palju ühist. Kristluses Jumal <em>versus</em> Saatan, zoroastrismis aga Ahura Mazdā <em>versu</em>s Ahriman. Ahura Mazdā ja Ahrimani vastasseis on mingil määral võrreldav Jumala ja Saatana vastasseisuga kristluses. Need kaks oma loomult erinevad jõud ehk teisisõnu „headus“ ja „kurjus“ võitlevad omavahel. Sarnane dualistlik idee esineb ka näiteks islamis.</p>
<p>Sarnasusi kristlusega ja judaismiga on zoroastrismis palju– kasvõi <em>eshatoloogia</em><a href="#_ftn32" name="_ftnref32">[32]</a> valdkonnas. Lihtsalt öeldes tähendab eshatoloogia ettekujutust maailmalõpust. Igas religioonis, kus see nähtus esineb, on see ettekujutus või ettekujutuste süsteem isesugune, kuid mitmetel on siiski ühiseid jooni. Zoroastrismi kohaselt kui inimene sureb, siis peab toimuma viimne kohus. Viimne kohus leiab aset ka muudes usundites, sh ka kristluses.</p>
<p>Zoroastrismi kohaselt on iga inimese teod ja patud kirja pandud. Kohtumõistmine toimub silla ületamisel. Need, kes on kurjad ja pahad, ei saa silda ületada ja kukuvad põrgusse, head aga satuvad behešt’i ehk paradiisi. Hingede kohtumõistjaks on<em> Mithra</em><a href="#_ftn33" name="_ftnref33">[33]</a>, kelle kõrval istuvad <em>Sraoša</em><a href="#_ftn34" name="_ftnref34">[34]</a> ja <em>Rašnu</em>. Rašnu käes on kohtumõistmise kaalud, kus kaalutakse iga hinge teod, mõtted, sõnad – üldse kõik, mida ta on teinud ja arvanud. Kõik hea on ühel kaalukausil ja kõik halb – teisel. Kui hingel osutub häid mõtteid ja tegusid olema rohkem, kui halbu, siis on hing väärt paradiisi ning siis viib kaunis neiu<a href="#_ftn35" name="_ftnref35">[35]</a> ta üle laia silla ja ta suundub ülesse. Kui aga juhtub nii, et kaaludel oleva hingega mõtted ja teod on pigem halvad kui head, siis sild muutub kitsaks nagu mõõga tera ja väga kole nõid tuleb sellele hingele vastu, kes katsub silda ületada. Nõid haarab hingest kinni ja tõmbab ta alla, kus asub põrgu ning elab Ahriman. Seal elab patune kaua piinades, pimeduses ja õuduses.<a href="#_ftn36" name="_ftnref36">[36]</a> Kõige lõpus leiab aset otsustav võitlus Ahrimani ja Ahura Mazdā vahel, milles headus võidab kurjuse – Ahura Mazdā võidab ja Ahriman kaotab. See on apokalüpsis. Sarnane apokalüpsise ja lõpliku kohtumõistmise motiiv esineb ka kristluses – näiteks Uues Testamendis <em>Johannese Ilmutuses</em> (20:11-15) on juttu üldisest surnute ülestõusmisest ja viimasest kohtust, mis väga meenutb zoroastristlikku ettekujutust maailmalõpust ja viimsest kohtust:</p>
<p><em>Surnutele mõisteti kohut sedamööda, kuidas raamatuisse oli kirjutatud, nende tegude järgi. </em>(Ilmutuse 20:12) .</p>
<p><em>Ja meri  andis tagasi need surnud, kes temas olid, ja surm ja surmavalud andsid tagasi surnud, kes neis olid, ja igaühele mõisteti kohut tema tegude järgi. Ja surm ja surmavalud heideti tulejärve. See on teine surm – tulejärv. Keda ei leitud kirjutatud olevat eluraamatusse, heideti tulejärve.</em> (Ilmutise 20: 13-15)<a href="#_ftn37" name="_ftnref37">[37]</a></p>
<p>Usk maailma lunastajasse esineb nii zoroastrimis, kristluses, judaismis kui ka islamis. Kristluses on see muidugi Jeesus Kristus. Jeesus oli messias<a href="#_ftn38" name="_ftnref38">[38]</a> (heebrea keeles <em>mašiah – </em>משיח). Siin tasuks ehk mainida, et apokalüptilised kujutlused ning ideed maailmalõpust on tulnud kristlusesse ilmselt siiski mitte otse zoroastrismist vaid iisraeli religiooni vahendusel. Iisraelis kerkivad taolised ideed esile hellenismi perioodil.<a href="#_ftn39" name="_ftnref39">[39]</a> Kuid on võimalik, et need ideed on veelgi vanemad. Oletatavasti on kõige varasem apoklüptiline tekst Taanieli raamat (kirja pandud ilmselt Makkabite ajastul, ca. 168-164 eKr ehk siis Selukiidide kuninga Antiochos IV Epiphanese ajastul, valitses 175-164 eKr).<a href="#_ftn40" name="_ftnref40">[40]</a> Vanas Testamendis Jesaja raamatus (<em>Jesaja 11: 4-9</em>)<a href="#_ftn41" name="_ftnref41">[41]</a> on muuhulgas juttu ka messiase tulekust. Mujalgi Vanas Testamendis on messiast korduvalt mainitud.</p>
<p>Messiaanlus kui idee on vana nähtus ja see esineb ka zoroastrismis. Lunastaja Saošyant<a href="#_ftn42" name="_ftnref42">[42]</a> oli zoroastristide jaoks nagu messias juutide jaoks. Šaošyant oli zoroastristide ettekujutusel inimkonna tulevane lunastaja, maailma päästaja.<a href="#_ftn43" name="_ftnref43">[43]</a> Zoroasteri (Zarathuštra) õpetuse kohaselt pidi pärast teda (Zoroastrit) tulema vaga ning õiglane inimene ehk Saošyant (Šaošyant’i nimi tähendab <em>„See, kes toob kasu/hüvangut/heaolu</em>“). Šaošyant’i mainitakse korduvalt Avestas, näiteks <em>Yasna</em> <em>43,3</em>:</p>
<p><em>May he attain to that which is better than the good, who would teach us the straight paths of blessedness in this life here of the body and in that of thought – true paths that lead to the world where Ahura Mazdā dwells – a faithful man, well-knowing and holy like thee, O Mazda.</em><a href="#_ftn44" name="_ftnref44">[44]</a></p>
<p>Zoroastri pooldajad uskusid, et lunastaja Saošyant sünnib prohveti seemnest, mis on imekombel säilinud ühe järve vetes (arvati, et see on Kasaoya/Kansaoya järv ehk Hamun, mis asub kusagil Kagu-Iraani aladel). Kui saabub maailma lõpp, siis sellesse järve läheb suplema üks neiu ning ta jääb rasedaks prohveti seemnest. Neiu sünnitab  poja nimega Astvat-Ereta. Ta nimi tähendab „Vagusust/tõde kehastav” ja see vastab prohveti sõnadele „Minu tõde saab kehastatud“ – (Yasna 43, 16):<a href="#_ftn45" name="_ftnref45">[45]</a></p>
<p><em>And Zarathushtra himself, O Ahura, chooses each one of thy holiest Spirit, O Mazda. May Right be embodied full of life and strength! May Piety abide in the Dominion bright as the sun! May Good Thought give destiny to men according to their works!</em><a href="#_ftn46" name="_ftnref46">[46]</a></p>
<p>Vendidadis<a href="#_ftn47" name="_ftnref47">[47]</a> leiame (Vendidad 19:5) ühe huvita koha, kus Saošyant esineb kui lunastaja ehk messias, või vähemalt on tal väga sarnased jooned messiasega. Alljärgnevalt on toodud tsitaat avestakeelsest tekstist koos ingliskeelse tõlkega.</p>
<p><u>Vendidad, Fargard 19:5</u></p>
<p><em>uzvaêdhayat zarathushtrô angrem mainyûm, duzhda angra mainyô janâni dãma daêvô- dâtem janâni nasush daêvô-dâtem janâni pairikãm ýãm xnãthaiti ýahmâi us-zayâite saoshyãs verethraja haca apat kãsaoyât ushastarat haca naêmât ushastaraêibyô haca naêmaêibyô</em>.<a href="#_ftn48" name="_ftnref48">[48]</a></p>
<p><u>Vendidad 19:5</u></p>
<p><em>Thus Zarathushtra answered Angra Mainyu: „O evil-doer, Angra Mainyu! I will smite the creation of the Daeva; I will smite the Nasu, a creature of the Daeva; I will smite the Pairika Knathaiti, till the victorious Saoshyant come up to life out of the lake Kasava [Kasaoya], from the region of the dawn, from the regions of the dawn.</em><a href="#_ftn49" name="_ftnref49">[49]</a></p>
<h3> </h3>
<h3><strong>3. Avesta ja muud zoroastristlikud raamatud/teosed</strong></h3>
<p>Zoroastristide pühaka raamatuks, kõige aluseks, on muidugi <em>Avesta.</em><a href="#_ftn50" name="_ftnref50">[50]</a> See oli kirja pandud avesta keeles (sarnaneb vana pärsia keelele).<a href="#_ftn51" name="_ftnref51">[51]</a> Ei ole teada, mida tähendab sõna <em>Avesta</em>. Sõna osad pärinevad erinevatest ajastutest ning need erinevad ka vormi ja sisu poolest. Oletatavasti juba 6.–4. sajandil eKr oli olemas esimene Zaratushtra õpetuse terviktekst. See pandi kirja pärgamendile (töödeldud härjanahale) ning see asus Iraanis, muistses Persepolise linnas Pärsia kuninga lossis. Esimene <em>Avest</em>a versioon hävines 330. aastal eKr Aleksander Suure ja tema vägede Pärsia impeeriumi pealinna – Persepolise vallutamise, rüüstamise ja põletamise käigus. Siis hävineski võimas Teispiidide-Ahhemeniidide raamatukogu. Esialgne <em>Avesta </em>versioon põles ära. Haljand Udam kirjutab:</p>
<p><em>“Avesta”, nagu teda praegu tuntakse, on kirja pandud Sassaniidide ajal ja sisaldab üksnes tekste, mida tol ajal vajati jumalateenistusel lugemiseks. Ta jaguneb 4 osaks. Tähenduslikult on neist kõige olulisem “Jasna”, mis sisaldab 17 hümni. Neid nimetatakse “Gathadeks” ja nende autor on tõenäoliselt Zarathuštra ise. Hümnide põhjal võib saada kujutluse iraanlaste mütoloogiast.</em><a href="#_ftn52" name="_ftnref52">[52]</a></p>
<p>Rääkides <em>Avestast</em>, ei tohi unustada, et kultuslik avesta keel on üks muistsemaid säilinud kirjalikest iraani keeltest, see on lähedalt suguluses sanskriti keelega. Ka tänapäeval kasutavad Iraanis ja Indias elavad zoroastristid avesta keelt kultuslik keelena. <em>Avesta </em>sõnad on tugevasti mõjutanud pärsia jt iraani keeli. Ka tänapäeva pärsia keeles leidub avesta päritolu sõnu, nt kas või sõna <em>behešt</em>, mis tähendab „paradiisi”.</p>
<p>Lisaks <em>Avestale</em> oli veel muidki olulisi zoroastristlikke tekste – entsüklopeediaid, seletusi, tõlgendusi jne. Üks selline oluline tekst on <em>Denkard</em>.<a href="#_ftn53" name="_ftnref53">[53]</a> Tegemist on 9. sajandil koostatud zoroastrismi entsüklopeediaga, mis on tänaseni säilinud vaid osaliselt. Oluline on veel religioosne tekst nimetusega <em>Bundahisn</em> ehk „Esialgne loomine”. Tegemist on kosmoloogiaga, mis oli koostatud 9.–10. sajandil <em>Anno Domini.</em> Mainimisväärt on ka <em>Menog-i Khrad</em><a href="#_ftn54" name="_ftnref54">[54]</a> ehk „Vaimne tarkus” ning see on Zarathuštra õpetuse lahtiseletus.</p>
<h3><strong>4. Veel võrdlusi: <em>kuningate kuningas ja kõiksuse isand</em> Mesopotaamias, Vanas Pärsias ja Vanas ning Uues Testamendis. Kas on ühiseid jooni?</strong></h3>
<p>Teispiidide-Ahhemeniidid<a href="#_ftn55" name="_ftnref55">[55]</a> impeeriumi hiilgusest ja uhkusest on unistanud mitmed valitsejad Lähis-Idas, sh Partia kuningad, aga ka Sassaniidid<a href="#_ftn56" name="_ftnref56">[56]</a>, kes valitsesid Iraanis 224-651 <em>Anno Domini</em> ja üritasid taastada Iraani impeeriumi Ahhemeniidide piirides ehk siis Indiast Egiptuseni. Pärsia kuningad Sassaniidide suguvõsast toonitasid, et on Ahhemeniidide järeltulijad, mis oli muidugi vale selles mõttes, et nad polnud nende järeltulijad, kuid Sassaniidide suguvõsa sai tõepoolest alguse sealt samast Persepolise linna kandist, mis oli kunagi Ahhemeniidide pealinn. Sassaniidide kuningad alates Sassaniidide impeeriumi rajajast Ardašir I (valitses 224-241 <em>Anno Domini</em>) nimetasid ennast järgmiselt: <em>šāhān šāh Ērān ud-Anēran</em> – <em>„Kõikide Iraani ja mitte-Iraani kuningate kuningas“.</em><a href="#_ftn57" name="_ftnref57"><sup>[57]</sup></a> Me näeme siinkohal selgelt Teispiidide-Ahhemeniidide ja veelgi varemaid assüüria-babüloonia mõjutusi.<a href="#_ftn58" name="_ftnref58"><sup>[58]</sup></a> Pärsia kuningad Sassaniidid (3.-7. saj <em>Anno Domini</em>) võtsid paljuski üle Teisipiidide-Ahhemeniidide ja Partia kuningate traditsioonid ning muu kuninglusega seonduva ja kasutasid seda osavalt oma võimu propageerimisel.<a href="#_ftn59" name="_ftnref59"><sup>[59]</sup></a></p>
<p><em>Behistuni raidkiri</em><a href="#_ftn60" name="_ftnref60">[60]</a>, mis koostati Ahhemeniidide dünastia tuntuima esindaja Darius I käsul 6. eelkristliku saj lõpus (ca 520-518 eKr), on kahtlemata üks kõige esimesi ja tähtsamaid tekste Iraani riikliku ideoloogia kujunemise seisukohast. Darius I soovis olla pantokraator ehk „kõiksuse valitseja”, „kuningate kuningas”, nagu olid ta eelkäijad Assüürias ja Babüloonias, ning ka Kyros II.</p>
<p>Susa<a href="#_ftn61" name="_ftnref61">[61]</a> raidkirjas <em>DsD</em> kasutab Darius I järgmiseid tiitleid: „Ma olen Darius, suurkuningas, kuningate kuningas, (kõikide) maade kuningas, kuningas sellel maal, Hystaspese poeg, Ahhemeniid.”<a href="#_ftn62" name="_ftnref62"><sup>[62]</sup></a> Ka hilisemad Ahhemeniidide valitsejad, kes olid oma vaadetelt zoroastristid, nimetasid ennast „kuningate kuningateks”, „kõikide maade kuningateks” jne.</p>
<p>Järgnevalt tsiteerin ühte vana-pärsikaalset hilis-Ahhemenidide teksti (<em>artikli autori tõlge</em>), mis koostati kuningas Artaxerxes III käsul 4. saj eKr:</p>
<ol>
<li><em>Ahura Mazdā on suur jumal, kes selle maailma lõi, kes taeva lõi, kes inimesed lõi, kes õnnistusküllust lõi inimeste jaoks, kes mind, Artaxerxest, kuningaks tegi, paljude kuningateks, paljude maade (kuningaks).</em></li>
<li><em>Räägib Artaxerxes, suurkuningas, kuningate kuningas, maade kuningas, selle maa kuningas: Ma (olen) Artaxerxese poeg</em><a href="#_ftn63" name="_ftnref63">[63]</a><em>, Artaxerxes oli Dariuse poeg</em><a href="#_ftn64" name="_ftnref64">[64]</a><em>, Darius Artaxerxese poeg</em><a href="#_ftn65" name="_ftnref65">[65]</a><em>, Artaxerxes oli Xerxese poeg</em><a href="#_ftn66" name="_ftnref66">[66]</a><em>, Xerxes oli Dariuse</em><a href="#_ftn67" name="_ftnref67">[67]</a><em> poeg, Darius oli keegi Hystaspese</em><a href="#_ftn68" name="_ftnref68">[68]</a><em> poeg, Hystaspes oli keegi Arsamese</em><a href="#_ftn69" name="_ftnref69">[69]</a><em> poeg, Ahhemeniid.</em></li>
<li><em>Räägib kuningas Artaxerxes: see kivist terass on ehitatud minu poolt minu jaoks.</em></li>
<li><em>Räägib kuningas Artaxerxes: Ahura Mazdā ja jumal Mithra peavad mind kaitsma, ja seda maad, ja seda mis on minu poolt ehitatud.</em><a href="#_ftn70" name="_ftnref70">[70]</a></li>
</ol>
<p>See tekst on üks viimaseid tekste, mis koostati vana-pärsia keeles. Märkmisväärne on asjaolu, et vana-pärsia keeles oli olemas oluline kuninglik epiteet <em>xšāyaθiya dahyūnām</em> ehk „(kõikide) maade kuningas/valitseja”, mis on laenatud ilmselt Mesopotaamiast, kuna juba Sumeris kasutati 24. sajandil eKr epiteeti <strong>lugal-kur-kur-ra</strong> ehk „(kõikide) maade kuningas”.<a href="#_ftn71" name="_ftnref71"><sup>[71]</sup></a> Selle sumerikeelse epiteedi teine variant on EN KUR.KUR(hia) ehk „(kõikide) maade isand”. EN.KUR.KUR(hia)<a href="#_ftn72" name="_ftnref72"><sup>[72]</sup></a> või selle akadikeelne vaste <em>bēl mātāti </em>ehk „(kõkide) maade isand”, mida kasutati Babüloonia peajumal Marduki puhul, on oma sisult ja vormilt sama, mis kaks ülejäänud universaalset akkadikeelset tiitlit <em>šar kiššati(m)</em> „universumi kuningas” ja <em>šar kibrāti(m) arba’i(m)</em> „nelja ilmakaare kuningas”. Veel üks Assüüria ja Babüloonia kuningate epiteet „kuningate kuningas” (<em>šar šarrani</em>)<a href="#_ftn73" name="_ftnref73"><sup>[73]</sup></a> on oluline ning esineb ka Taanieli raamatus.<a href="#_ftn74" name="_ftnref74"><sup>[74]</sup></a> Sellega sarnased või lausa sünonüümsed on tiitlid <em>bēl bēlē</em> ehk „kõikide isandate isand” ja <em>malīk malikī</em> ehk „kõikide vürstide vürst”. Vana-pärsia keeles on selle vasteks <em>xšāyaөiya xšāyaөiyānām</em>.<a href="#_ftn75" name="_ftnref75"><sup>[75]</sup></a></p>
<p>Vanas Egiptuses on olnud analoogne epiteet. Eesti egüptoloog Sergei Stadnikov kirjutab:</p>
<p><em>Es ist interessant, daß der Titel „König von Ober- und Unter-Ägypten“ manchmal als „basileùs oikuménes” ins Griechische übersetzt wurde. Auch hier kommt der universalistische Anspruch der Herrscher Ägyptens zum Ausdruck; er geht jetzt bereits deutlich über das Nilland hinaus</em>.<a href="#_ftn76" name="_ftnref76">[76]</a></p>
<p>Kreeklased kasutasid ka epiteete <em>pantokrator</em><a href="#_ftn77" name="_ftnref77">[77]</a> - näiteks Aleksander Suure puhul.<a href="#_ftn78" name="_ftnref78">[78]</a> Kuid idee kuningate kuningast ja valitsejast kui kõiksuse valitsejast esineb samuti Piiblis. Pantokraatori ehk kõiksuse valitseja motiiv on tuntud samuti Vanas ja Uues Testamendis ning Koraanis.</p>
<p>Näiteks Vanas Testamendi <em>Taanieli raamatus</em> on kirjas:</p>
<p><em>Sina, kuningas, oled kuningate kuningas, kellele taeva Jumal on andnud kuningriigi, võimu, vägevuse ja au.</em><a href="#_ftn79" name="_ftnref79"><sup>[79]</sup></a></p>
<p>Koraanis aga leiame sellise huvitava koha:</p>
<p><em>Kiitus Jumalale, maailmade Isandale, armulisele, heldele, viimse kohtupäeva kuningale</em>.<a href="#_ftn80" name="_ftnref80"><sup>[80]</sup></a></p>
<p>Nagu näha on sarnasused ilmselged. Samuti oli Pärsias tegutsevate zoroastristide jumal Ahura Mazdā kõiksuse valitseja, kõikvõimas looja, sarnane kristlikule ja judaistlikule pärimusele, nt ladina keeles nimetati Jumalat <em>Deus</em> ning heebrea keeles <em>Adonai</em>.<a href="#_ftn81" name="_ftnref81"><sup>[81]</sup></a></p>
<p>Allāh esineb Koraani lõpus „Palves lugemiseks Koraani lõpetamisel” kui „kõikide maade isand”.<a href="#_ftn82" name="_ftnref82"><sup>[82]</sup></a></p>
<p>Viimase pantokraatliku epiteedi „kõikide maade isand” näol on tegemist universalistliku epiteediga. Kui me vaatame Darius I Persepolise raidkirju, nagu näiteks raidkiri <em>DPe,</em> siis Darius I esineb seal sarnase epiteediga  <em>xšāyaøiya dahyunām tayaišām parunām, </em>mida iranist Rüdiger Schmitt tõlgib kui „<em>König der Länder, der vielen” </em>(eesti keeles <em>„maade kuningas, paljude (kuningas)”</em>).<a href="#_ftn83" name="_ftnref83"><sup>[83]</sup></a> Ahura Mazdā oli kõiksuse isand, kõiksuse valitseja ning kuningas oli ta maapealne asehaldur, kõikide maade ja valitsejate isand.</p>
<p>Kuninga jaoks Pärsias oli väga oluline legitimeerida oma võimu ja selleks kasutas ta ära mitmeid vahendeid, kõike, mis oli ta võimete piires. Väga oluline oli eriti religioosne legitimeerimine, ehk jumal Ahura Mazdālt heakskiidu saamine valitsemisele ja oma tegudele.<a href="#_ftn84" name="_ftnref84"><sup>[84]</sup></a><sup>  </sup>Kuninglus oli muistses Lähis-Idas, nii Mesopotaamias, Iisraelis, Egiptuses ja Pärsias oma olemuselt alati üleloomulik, sakraalne, jumalik jõud ja norm.<a href="#_ftn85" name="_ftnref85">[85]</a> Paljuski just (kuningliku) propaganda<a href="#_ftn86" name="_ftnref86">[86]</a> eesmärgil kasutati muistses Pärsias ära kõik olemasolevad võimalused (usk, ideoloogia, tavad, kombed jne) selleks, et ülistada ja õigustada kuningavõimu ning valitsevat persooni ja siin oli kõikvõimsal jumalal Ahura Mazdāl oluline roll.</p>
<h3><strong>Mida võib järeldada?</strong></h3>
<p>Need ülaltoodud sarnasused (jumalast kui ainsast kõikvõimsast loojast, dualistlik maailmapilt heast ja kurjast algetest (Saatan versus Jumal, Ahriman versus Ahura Mazdā), kes omavahel võitlevad, prohvetlus, eshatoloogia ehk apokalüpsise idee, idee maailma lunastajast, surnute ülestõusmine, kohtumõistmine, kõiksuse isanda ehk pantoktaatori motiiv jne), mis esinevad nii <em>Avestas</em>, <em>Piiblis,</em> kui ka<em> Koraanis,</em> pole kaugeltki juhuslikud kokkulangevused, vaid kultuurinähtused, mis pärinevad Mesopotaamia-Pärsia kultuuriruumist. Osa neist ideedest kajastuvad isegi Vana-Pärsia kuningate tekstides (nt Teispiidide-Ahhemeniidide ja Sassaniidide raidkirjades, näiteks idee kuningast kui kuningate kuningast või universumi valitsejast).</p>
<p>Mainimisväärt on ka see, et islami eshatoloogia ja apokalüpsise idee on saanud suuri mõjutusi nii kristlikust, kui ka iisraeli eshatoloogiast, mille juured ulatuvad kohati zoroaststrismi.</p>
<p>Vana Testamendi ja Koraani puhul on nähtavad tugevad Vana Lähis-Ida (Mesopotaamia, aga ka Pärsia, mazdaismi ning zoroastrismi) mõjutused. Muistsed Pärsia usundid (eelkõige just mazdaism ja zoroastrism) avaldasid suurt mõju iisraeli<a href="#_ftn87" name="_ftnref87">[87]</a> usundi tekkele ja arengule ning see omakorda mõjutas olulisel määral ka kristluse ja islami arengut.</p>
<p>Kokkuvõtvalt võib öelda, et Mesopotaamia ja Vana Pärsia riikliku ideoloogia ning religiooni (eelkõige mazdaism ning zoroastrism) mõjutusi leidub nii Vanas kui Uues Testamendis – näiteks kasvõi eshatoloogia valdkonnas või siis dualistlikus maailmapildis (Ahura Mazdā – Ahriman, Jumal – Saatan) jne. Käesolevas populaarses artiklis nimetas autor vaid mõningaid mõjutusi, kuid ei teinud analüüsi ega ei laskunud detailidesse. Tegu on vaid ülevaatliku arutusega.</p>
<hr>
<p><a href="#_ftnref1" name="_ftn1">[1]</a> V. Sazonov 2012b: 10-12; Sazonov 2011d: 7; vt Iraani ideoloogiast samuti Mölder; Sazonov; Värk 2014: 179-242; Sazonov 2019a.</p>
<p><a href="#_ftnref2" name="_ftn2">[2]</a> Manihheism ehk Mani õpetus – väga oluline gnostiline vähemususund Sassaniidide impeeriumi ajal, tekkis 3. saj <em>Anno Domini</em>. Usundi rajajaks oli Mesopotaamiast pärit (sündinud Ktesiphoni kandis) iraani päritolu prohvet Mani (216-274). Levis see usund ja õpetus eelkõige just Sassaniidide impeeriumi aladel. Mani õpetus leidis Iraani keisri Šapur I (valitses 241–272) ajal suurt poolehoidu kuninga õukonnas ja oli toetatud ka šahh Šapur I enda poolt. Kuid Šapur I järetulija Bahrami ajal sattus Mani ning tema õpetus ebasoosingusse ning lõpuks 274. a heideti Mani  vangikongi, kus ta kuu pärast suri. Mani lähimaid pooldajad hukati jõhkralt. Zoroastristlikud vaimulikud nägid Mani õpetuses ohtu oma positsioonile ja tegid kõik, et seda õpetust hävitada vähemalt Iraani aladel. Teise versiooni järgi oli Mani samuti hukatud. Mani õpetus oli niivõrd populaarne mingi aja, et see levis Rooma impeeriumi erinevatele aladele, jõudes isegi Hispaaniasse, idas aga levis see Indiasse, Hiinasse ning lõpuks ka Siberi aladele. – vt lähemalt Taraporewala 2019.</p>
<p><a href="#_ftnref3" name="_ftn3">[3]</a> Vana Testamendi kohta vt Levin 2013; Das Alte Testament 1971.</p>
<p><a href="#_ftnref4" name="_ftn4">[4]</a> Zoroastrism – muistne iraanlaste monoteitslik religioon, mille rajajaks peetakse prohvet Zoroastrit. Lähemalt tulebki zoroastrimist juttu käesolevas artiklis.</p>
<p><a href="#_ftnref5" name="_ftn5">[5]</a> Финикийская мифология 1999.</p>
<p><a href="#_ftnref6" name="_ftn6">[6]</a> Loretz 1990.</p>
<p><a href="#_ftnref7" name="_ftn7">[7]</a> Stausberg 2002, 2004; Boyce 1979.</p>
<p><a href="#_ftnref8" name="_ftn8">[8]</a> Nebukadnetsar II kohta vt uuemaid käsitlusi – näiteks kataloonia päritolu assürioloogi Rocío da Riva sulest on ilmunud mitu olulist uurimistööd antud valdkonnast – da Riva 2008; da Riva 2013: 196–229.</p>
<p><a href="#_ftnref9" name="_ftn9">[9]</a> Vt nt lähemalt Keller 1955.</p>
<p><a href="#_ftnref10" name="_ftn10">[10]</a> De Jong 2004.</p>
<p><a href="#_ftnref11" name="_ftn11">[11]</a> Gnoosise kohta vt Lahe 2011.</p>
<p><a href="#_ftnref12" name="_ftn12">[12]</a> Бойс 1994: 11.</p>
<p><a href="#_ftnref13" name="_ftn13">[13]</a> Бойс 1994: 56-57.</p>
<p><a href="#_ftnref14" name="_ftn14">[14]</a> Pika aega on arvatud, et Ahhemeniidide suguvõssa kuulus Pärsia impeeriumi rajaja Kyros II. Kuid huvitav on see, et Kyros ise ei maininud oma tuntud Kyrose silindris Ahhemeniide (vt Curtis 2013) ja kirjutas, et ta pärines Teispesest. Seega oleks õige nimetada Vana Pärsia impeeriumi Teispiidide-Ahhemeniidide impeeriumiks. Innsbrucki ülikooli professor Robert Rollinger pakkuski välja hüpoteesi, et Kyros II polnudki Ahhemeniid vaid hoopis teispiid ja Darius I ning tema järglased olid aga Ahhemeniidid. See võib tunduda tõenäoline, kuid päris ära tõestatud see siiski pole. Huvitav on see, et Darius I ei maini ei Kyrost II ega talle järgnenud valitsejat Kambysest II oma suguvõsas, küll aga Ahhemeni oma esiisana. Ka see aitab järeldada, et Darius I polnud nende lähedane sugulane, kui ta üldse oli Kyrose ja Kambysesega suguluses. Teispiidide-Ahhemeniidide impeeriumi kohta vt Rollinger 2014: 149–192; Sazonov 2019b.</p>
<p><a href="#_ftnref15" name="_ftn15">[15]</a> Sazonov 2019b.</p>
<p><a href="#_ftnref16" name="_ftn16">[16]</a> vt sel teemal de Jong 2010: 533-558; de Jong 2015: 85-101; de Jong 2013a: 183-194; de Jong 2013b: 23-53.</p>
<p><a href="#_ftnref17" name="_ftn17">[17]</a> Ahura Mazdā – muistsete pärslaste peajumal vana-pärsia religioonis ning jumal-maailmalooja zoroastrismis.  Ahura Mazdā (samuti ka Ormuzd, Ormazd) oli jumal-looja, peamine jumalus ahurate (jumalate) seas, kes zoroastristide ettekujutusel lõi universumi. Tihtipeale algasid Ahhemeniidide kuninglikud raidkirjad Ahura Mazdā mainimisega, nii nagu näiteks kuninga Xerxes I (Darius I poeg, valitses 486-465 eKr) raidkirjal (XPa) read 1-3:<em> baga vazrka Ahuramazdâ hya imām būmīm adā hya avam asmānam adā hya martiyam adā hya šiyātīm adā martiyahyā</em> – „Suur jumal Ahura Mazdā, kes selle maailma lõi, kes selle taeva lõi, kes inimese lõi, kes külluse lõi inimese jaoks“ – vt Hudson-Williams 1963: 35-36; Xerxes, Persepolis A (XPa); samuti http://www.avesta.org/op/op.htm#xpa, viimane külastus 16.03.2019.</p>
<p><a href="#_ftnref18" name="_ftn18">[18]</a> vt nt Schmitt 2009: 87; Schmitt 1991; vt ka http://www.avesta.org/op/op.htm#db1 (DB, COLUMN 4, 88-92), viimane külastus 11.04.2019.</p>
<p><a href="#_ftnref19" name="_ftn19">[19]</a> Käesoleva numeratsiooni kasutamine antud tekstis on tingitud sellest, et algses vana-pärsia keelses ei lõppenud lause raidkirjas tihtipeale rea lõpuga, vaid jätkus järgmisel real või samas reas algas uus lause. Seetõttu on näiteks rida 3 jagatud kaheks lõiguks.</p>
<p><a href="#_ftnref20" name="_ftn20">[20]</a> Pärsiakeelne <em>Daraiavauš </em>oli kreeklastel kui Dareios, ladina keeles Darius. Need kreeka ja ladina nimevormid ongi meile tuntud, kuid pärsalsed ise nimetasid teda pärsiapäraselt<em> Daraiavauš.</em></p>
<p><a href="#_ftnref21" name="_ftn21">[21]</a> Vana pärsia keeles <em>xshâyathiya vazraka.</em></p>
<p><a href="#_ftnref22" name="_ftn22">[22]</a> Vana pärsia keeles <em>xshâyatha xshâyathiyânâm.</em></p>
<p><a href="#_ftnref23" name="_ftn23"></a>    [23] Käesolev tõlge on tehtud järgmiste väljaannete järgi: Darius I, Behishtun: http://www.avesta.org/op/op.htm#db1: vt ka Kent 1953: 116-120; Schmitt 1991.</p>
<p><a href="#_ftnref24" name="_ftn24">[24]</a> vt Sazonov 2017; Sazonov 2012.</p>
<p><a href="#_ftnref25" name="_ftn25">[25]</a> Udam 2001: 67.</p>
<p><a href="#_ftnref26" name="_ftn26">[26]</a> vt Hinz 1961.</p>
<p><a href="#_ftnref27" name="_ftn27">[27]</a>Encyclopaedia Iranica: ZOROASTER ii. GENERAL SURVEY,  http://www.iranicaonline.org/articles/zoroaster-ii-general-survey, viimane külastus 23.09.201; vt Shahbazi 1997: 25-35.</p>
<p><a href="#_ftnref28" name="_ftn28">[28]</a> Prohvetlus oli omane just mitmetele Lähis-Idas tekkinud religioonidele (monoteistlikud usundid) nagu zoroastrism, Mani õpetus, kristlus, judaism, islam. Ainuüksi Vanas Testamendid on mainitud mitmeid prohveteid, näiteks üks oluline prohvet, üks neljast suurest prohvetist oli Hesekiel (יחזקאל‎ - Yeḥezķel), elanud 7.-6. saj eKr – vt nt Zimmerli 1969.</p>
<p><a href="#_ftnref29" name="_ftn29">[29]</a> vt lähemalt Boyce 1975: 454-465; Schippmann 1971.</p>
<p><a href="#_ftnref30" name="_ftn30">[30]</a> vt lähemalt Boyce 1975: 454.</p>
<p><a href="#_ftnref31" name="_ftn31">[31]</a> Saatanal oli mitmeid prototüüpe, üks neist oli Ahriman, aga oli ka teisi. Näiteks üks Sataana võimalikest prototüüpidest oli Vana-Egiptuse jumal Seth, kes oli kurjuse kehastus. Seth oli kõrbe, tormi, vägivalla, kaose ja epideemiate jumal. Sethi kohta nt Wilkinson 2008: 223-224.</p>
<p><a href="#_ftnref32" name="_ftn32">[32]</a> Eshatoloogia kohta vt Элиаде 2010: 62-80; Iisraeli eshatoloogia ja apokalüpsi kohta vt Ringgren 1982: 301-311.</p>
<p><a href="#_ftnref33" name="_ftn33">[33]</a> Hiljem Roomas tekkinud Mithra kultuse baasil arens välja uus religioon – mitraism ja <em>Sol Invictuse</em> (Võitmatu päikese) kultus vt nt Lahe 2005: 10–30; Dumézil 1988; Mithra kohta vt Jacobs 1999; Vt värskemat Jaan Lahe monograafiat – Lahe 2019.</p>
<p><a href="#_ftnref34" name="_ftn34">[34]</a> Vt lähemalt Kreyenbroek 1985.</p>
<p><a href="#_ftnref35" name="_ftn35">[35]</a> See neiu on iga inimese südametunnistuse kehastus.</p>
<p><a href="#_ftnref36" name="_ftn36">[36]</a> Бойс 1994: 38-39.</p>
<p><a href="#_ftnref37" name="_ftn37">[37]</a>  Uus Testament ja psalmid 2010: 489.</p>
<p><a href="#_ftnref38" name="_ftn38">[38]</a> Vt lähemalt nt Duesberg 1955: 225-242.</p>
<p><a href="#_ftnref39" name="_ftn39">[39]</a> Hellenismi ajastut dateeritakse tavaliselt 323-30 eKr. – ehk siis alates Aleksander Suure surmast 323. a eKr kuni Egiptuse vallutamiseni Rooma keiser Augustuse poolt 30. a eKr.</p>
<p><a href="#_ftnref40" name="_ftn40">[40]</a> Ringgren 1982: 303.</p>
<p><a href="#_ftnref41" name="_ftn41">[41]</a> Holy Bible: 483.</p>
<p><a href="#_ftnref42" name="_ftn42">[42]</a> Vt <em>Encyclopaedia Iranica</em>, Saošyant http://www.iranicaonline.org/articles/saosyant, viimane külastus 22.07.2019.</p>
<p><a href="#_ftnref43" name="_ftn43">[43]</a> Бойс 1994, 56.</p>
<p><a href="#_ftnref44" name="_ftn44">[44]</a> Tõlge väljaande järgi – Avesta, Yasna. Sacred Liturgy and Gathas/Hymns of Zarathushtra – translated by L. H. Mills (from Sacred Books of the East, American Edition, 1898) except as noted, http://avesta.org/yasna/yasna.htm#y43, viimane külastus 2.07.2019; vt ka Бойс 1994: 56.</p>
<p><a href="#_ftnref45" name="_ftn45">[45]</a> Бойс 1994: 56.</p>
<p><a href="#_ftnref46" name="_ftn46">[46]</a> Tõlge väljaande järgi – Avesta, Yasna 1898, http://avesta.org/yasna/yasna.htm#y43, viimane külastus 22.07.2019.</p>
<p><a href="#_ftnref47" name="_ftn47">[47]</a> Tuntud ka kui <em>Videvdat </em>– „Seadus deevade vastu“. Deevad olid zoroastrimis kurjad deemonid, varem enne zoroastrimsi teket ja levikud olid deevad jumalad – tuntumad neist on näiteks Anahita – „Veenus“, Mithra – „Päike“. Vendidad on kompendium ehk zoroastristide müütide, palvete, tavade kogumik, mis oli ettenähtud kaitseks haiguste ja kurjuseallikate vastu (nagu nt deevad). See koosneb 22 osast ehk fargardist.</p>
<p><a href="#_ftnref48" name="_ftn48">[48]</a> Transliteratsioon väljaande järgi – Avesta. Vendidad 19:5, http://avesta.org/vendidad/vd.htm#chapt19, viimane külastus 05.01.2019.</p>
<p><a href="#_ftnref49" name="_ftn49">[49]</a>Tõlge väljaande järgi – Avesta. Vendidad 19:5 http://avesta.org/vendidad/vd19sbe.htm#section1a, viimane külastus 6.07.2019.</p>
<p><a href="#_ftnref50" name="_ftn50">[50]</a> vt nt Авеста, в русских переводах 1997.</p>
<p><a href="#_ftnref51" name="_ftn51">[51]</a> <em>Avesta</em> kohta vt lähemalt Udam 2001: 67–70; Malandra 1983; vt ka http://avesta.org/, viimane külastus 21.06.2019.</p>
<p><a href="#_ftnref52" name="_ftn52">[52]</a> Udam 2001: 69.</p>
<p><a href="#_ftnref53" name="_ftn53">[53]</a> Vt http://avesta.org/denkard/denkard.htm, viimane külastus 5.07.2019.</p>
<p><a href="#_ftnref54" name="_ftn54">[54]</a> http://avesta.org/mp/mx.html, viimane külastus 5.07.2019.</p>
<p><a href="#_ftnref55" name="_ftn55">[55]</a> Teispiidide-Ahhemeniidide kohta vt Briant 2002.</p>
<p><a href="#_ftnref56" name="_ftn56">[56]</a> Дашков 2008.</p>
<p><a href="#_ftnref57" name="_ftn57">[57]</a> Wiesehöfer 2005.</p>
<p><a href="#_ftnref58" name="_ftn58">[58]</a> Kienast 1979: 351–364; Panaino 2000: 35–49; Johandi 2012: 159-179; vt Mesopotaamia pärandist Dalley 1998.</p>
<p><a href="#_ftnref59" name="_ftn59">[59]</a> Huyse 2006: 181–201.</p>
<p><a href="#_ftnref60" name="_ftn60">[60]</a> Sazonov 2011a; Sazonov 2012a: 27–44; vt ka Johandi 2013: 130–140; Johandi, Sazonov 2016:10-20; Sazonov 2017: 89-96.</p>
<p><a href="#_ftnref61" name="_ftn61">[61]</a> Loode-Iraani alad, Susa ehk Suusa oli kunagi Elami peamisi keskusi.</p>
<p><a href="#_ftnref62" name="_ftn62">[62]</a> Vana-pärsia keeles „adam Dārayava.uš, xšāyaøiya vazrka, xšāyaøiya xšāyaøiyānām, xšāyaøiya dahyunām, xšāyaøiya ahyāyā bumiyā, Vištāspahyā puça, Haxāmanišiya” – Schmitt 2009: 122, DSd.</p>
<p><a href="#_ftnref63" name="_ftn63">[63]</a> Artaxerxes II (404-359 eKr) oli Darius II poeg.</p>
<p><a href="#_ftnref64" name="_ftn64">[64]</a> Darius II (424-404 eKr) oli Artaxerxese I poeg.</p>
<p><a href="#_ftnref65" name="_ftn65">[65]</a> Aratxerxes I (465-424 eKr) oli Xerxese poeg.</p>
<p><a href="#_ftnref66" name="_ftn66">[66]</a> Xerxes (486-465 eKr) oli Darius I poeg.</p>
<p><a href="#_ftnref67" name="_ftn67">[67]</a> Darius I (522-486 eKr) oli Hystaspese poeg.</p>
<p><a href="#_ftnref68" name="_ftn68">[68]</a> Hystaspes, Arsamese poeg. Ta oli kuningas Darius I isa.</p>
<p><a href="#_ftnref69" name="_ftn69">[69]</a> Arsames oli ilmselt Darius I vanaisa.</p>
<p><a href="#_ftnref70" name="_ftn70">[70]</a> Tõlkinud vana-pärsia keelest V. Sazonov. Käesolev vana-pärsia tekst on tõlgitud väljaande järgi – Schmitt 2009: 195-195; Artaxerxes III teksti kohta vt V. Sazonov 2011b: 135-150.</p>
<p><a href="#_ftnref71" name="_ftn71">[71]</a> Frayne 2007: E.1.14.20.1, lk 436.</p>
<p><a href="#_ftnref72" name="_ftn72">[72]</a> Cooper 1986: 94, Um 7.1. (Luzag. 1.); Steible, Behrens 1982: 310–325; Seux 1965: 1–18; Frayne 1997: 61, E3/2 1.1.25, read 1–10.</p>
<p><a href="#_ftnref73" name="_ftn73">[73]</a> Vt Assüüria kuningate tiitlite kohta Sazonov 2011c: 235–276; Sazonov 2016.</p>
<p><a href="#_ftnref74" name="_ftn74">[74]</a> Schäfer 1974; Tn 2:37; Hs 26:7.</p>
<p><a href="#_ftnref75" name="_ftn75">[75]</a>. Weissbach 1968; Old Persian Texts, Darius I, Behistun. &lt;http://www.avesta.org/op/op.htm#db1&gt;, read 1–2, viimane külastus 4.02.2019.</p>
<p><a href="#_ftnref76" name="_ftn76">[76]</a> S. Stadnikow (Stadnikov) 1994: 300.</p>
<p><a href="#_ftnref77" name="_ftn77">[77]</a> Mitmetel õigeusu ikoonidel on üpris tuntud motiiv – Kristus Pantokraator. Pantokraator ehk kõikvõimas (jumal) esineb korduvalt ka Uues Testamendis – näiteks Johannese Ilmutuses (Ilmutuse 1:8; 11:17, 4:8, jne).</p>
<p><a href="#_ftnref78" name="_ftn78">[78]</a> Васильева 2004: 144.</p>
<p><a href="#_ftnref79" name="_ftn79">[79]</a> Tn 2:37.</p>
<p><a href="#_ftnref80" name="_ftn80">[80]</a> Koraan 2007: 14.</p>
<p><a href="#_ftnref81" name="_ftn81">[81]</a> Adonai kohta vt Jenni, Westermann 1976: 34–38; Jhvh kui jumalate kuninga kohta vt Schmidt 1966: 85–91.</p>
<p><a href="#_ftnref82" name="_ftn82">[82]</a> Koraan 2007: 360.</p>
<p><a href="#_ftnref83" name="_ftn83">[83]</a> Vt nt Ahn 1992.</p>
<p><a href="#_ftnref84" name="_ftn84">[84]</a> Schmitt 2009:117, DPe, D.</p>
<p><a href="#_ftnref85" name="_ftn85">[85]</a> Röllig 1981: 114-125.</p>
<p><a href="#_ftnref86" name="_ftn86">[86]</a> vt nt Barjamovic 2012:  43-59.</p>
<p><a href="#_ftnref87" name="_ftn87">[87]</a> Iisraeli ajaloo kohta vt Тантлевский 2005.</p>
<hr>
<p><strong>Kirjandus</strong></p>
<p>Ahn, G. 1992. Religiöse Herrscherlegitimation im achämenidischen Iran: die Voraussetzungen und die Struktur ihrer Argumentation. Acta Iranica 31. Leiden: Brill; Louvain: Peeters.</p>
<p>Avesta, Yasna. Sacred Liturgy and Gathas/Hymns of Zarathushtra – translated by L. H. Mills (from Sacred Books of the East, American Edition, 1898) except as noted, http://avesta.org/yasna/yasna.htm#y43, viimane külastus 2.07.2019.</p>
<p>Avesta – Zoroastrian archives, Avesta.org http://www.avesta.org/op/op.htm#db1, viimane külastus 23.07.2019</p>
<p>Barjamovic, G. 2012. Propaganda and practice in Assyrian and Persian imperial culture. - P. Fibiger Bang and D. Kolodziejczyk (eds.), Universal Empire: A Comparative Approach to Imperial Culture and Representation in Eurasian History, Cambridge University Press, Cambridge,  43-59.</p>
<p>Boyce, M. 1975. On the Zoroastrian Temple Cult of Fire. – Journal of the American Oriental Society, Vol. 95, No. 3 (Jul. – Sep., 1975), 454-465.</p>
<p>Boyce, M. 1979. Zoroastrians: Their Religious Beliefs and Practices. London, Boston, Kenley.</p>
<p>Briant, P. 2002. From Cyrus to Alexander. A History of the Persian Empire. Winona Lake (Indiana): Eisenbrauns.</p>
<p>Cooper, J. S. 1986. Sumerian and Akkadian Royal Inscriptions: Presargonic Inscriptions. New Haven: American Oriental Society.</p>
<p>Curtis, J. 2013. The Cyrus Cyl-inder and Ancient Persia. The British Museum, London.</p>
<p>Das Alte Testament 1971. Ausgewählt, übertragen und in geschichlicher Folge angeordnet von Jörg Zink, Kreuz-Verlag, Stuttgart-Berlin, 4. Auflage.</p>
<p>Dalley, S. (ed.) 1998. The Legacy of Mesopotamia, Clarendon Press Oxford, Oxford Univesity Press.</p>
<p>Duesberg, H. 1955. The Trial of the Messiah. – The Bridge. A Yearbook of Judaeo-Christian Studies, volume I, ed. by. John M. Oesterreicher, Pantheon Books, 225-242.</p>
<p>Dumézil, G. 1988. Mitra-Varuna. New York.</p>
<p>Encyclopaedia Iranica, ZOROASTER ii. GENERAL SURVEY, http://www.iranicaonline.org/articles/zoroaster-ii-general-survey, viimane külastus 23.07.2019.</p>
<p>Encyclopaedia Iranica, Saošyant http://www.iranicaonline.org/articles/saosyant, viimane külastus 22.07.2019.</p>
<p>Frayne, D. 1997. Ur III Period (2112–2004). The Royal Inscriptions of Mesopotamia. Early Periods 3/2. Toronto: University of Toronto Press.</p>
<p>Frayne, D. 2007. Presargonic Period (2700–2350 BC). The Royal Inscriptions of Mesopotamia. Early Periods 1. Toronto: University of Toronto Press.</p>
<p>Hinz, W. 1961. Zaratustra, <em>W</em>. Kohlhammer Verlag, Stuttgart.</p>
<p>Holy Bible. New International Version, International Bible Society.</p>
<p>Hudson-Williams, Th. 1963. A Short Grammar of Old Persian, with a Reader Accompanied by A Word-For-Word Translation, Notes, and Vocabulary. The University of Wales Press Board, Cardiff.</p>
<p>Huyse, P. 2006. Die sasanidische Königstitulatur: Eine Gegenüberstellung der Quellen. – P. Huyse, J. von Wiesehöfer (Hrsg.). Ērān ud-Anēran, Studien zu den Beziehungen zwischen dem Sasaniden­reich und der Mittelmeerwelt. Stuttgart: Franz Steiner, 181–201.</p>
<p>Jacobs, B. 1999. Die Herkunft und Enstehung der römischen Mithramysterien. Überlegungen zur Rolle des Stifters und zu den astronomischen Hintergründen der Kultlegende (Xenia 43). Konstanz; I. Gershevitch 1959. The Avestian Hymn to Mithra, Cambridge.</p>
<p>Johandi, A. 2012. Mesopotamian Influences on the Old Persian Royal Ideology and Religion: The Example of Achaemenid Royal Inscriptions. Cultural, Peace and Conflict Studies Series, vol 4: Translating and Interpreting Military and Related Texts. – ENDC Proceedings 16, 159-179.</p>
<p>Johandi, A. 2013. Behistuni raidkirja II tulp. – Eesti Akadeemilise Orientaalseltsi aastaraamat, 130–140.</p>
<p>Johandi, A.; Sazonov, V. 2016. Darius I kuninglikust titulatuurist Behistuni raidkirja näitel ning võimalikud Mesopotaamia mõjutused sellel. – Tuna. Ajalookultuuri ajakiri 2, 10-20.</p>
<p>Jenni, E.; Westermann C. (Hrsg.) 1976. Theologisches Handwörterbuch zum Alten Testament. München/Zürich: Chr. Kaiser/Theologischer Verlag.</p>
<p>Jong, A. F. de 2010. Religion at the Achaemenid Court. Jacobs B., Rollinger R. (Toim.) Der Achämenidenhof. The Achaemenid Court. Wiesbaden: Harrassowitz, 533-558.</p>
<p>Jong, A. F. de 2015. Religion and Politics in Pre-Islamic Iran. Stausberg, M.; Vevaina, Y.S.-D. (Toim.) The Wiley Blackwell Companion to Zoroastrianism. Oxford: Wiley Blackwell, 85-101.</p>
<p>Jong, A. F. de 2013a. Purity and pollution in ancient Zoroastrianism. Frevel C., Nihan C. (Toim.) Purity and the Forming of Religious Traditions in the Ancient Mediterranean World and Ancient Judaism. Leiden: Brill. 183-194,</p>
<p>Jong, A. F. de 2013b. Religion in Iran: The Parthian and Sasanian Periods (247 BCE – 654 CE). Salzman, M. R.; Adler, W. (Toim.) The Cambridge History of Religions in the Ancient World, volume II: From the Hellenistic Age to Late Antiquity. Cambridge: Cambridge University Press, 23-53.</p>
<p>Jong, A. F. de 2004. Zoroastrian Religious Polemics and their Contexts: Interconfessional Relations in the Sasanian Empire A. van der Kooij, T. Hettema (toim.) Religious Polemics in Context. Assen: Van Gorcum.</p>
<p>Koraan 2007. Koraani tähendused on eesti keelde tõlkinud Haljand Udam, toimetanud ja saatesõna kirjutanud Amar Annus, kommentaarid ja järelsõna kirjutanud Jaan Lahe. Avita, Tallinn.</p>
<p>Kent, R. G. 1953. Old Persian: Grammar, Texts, Lexicon. Second Edition, Revised, American Oriental Series, volume 13, New Haven--Connecticut: American Oriental Society.</p>
<p>Keller, W. 1955. Und die Bibel hat doch recht. Forscher beweisen die historische Wahrheit. Im Bertelsmann Lesering, Econ-Verlag GmbH, Düsseldorf und Wien.</p>
<p>Kienast, B. 1979. Zur Herkunft der Achämenidischen Königstitulatur. – Die Islamische Welt Zwischen Mittelalter und Neuzeit: Festschrift für Hans Robert Roemer zum 65. Geburtstag. Wiesbaden: Franz Steiner, 351–364.</p>
<p>Kreyenbroek, P. G. 1985. <em>Sraoša in the Zoroastrian Tradition</em>, Brill, Leiden.</p>
<p>Lahe, J. 2005. Mithra kultus Rooma keisririigis. – Tuna 3, 10–30.</p>
<p>Lahe, J. 2011. Gnosis und Judentum. Alttestamentliche und jüdische Motive in der gnostischen Literatur und das Ursprungsproblem der Gnosis. – Nag Hammadi and Manichaean Studies 75, Brill Academic Publishers, Leiden, Boston.</p>
<p>Lahe, J. 2019. Mithras-Miθra–Mitra. Der römische Gott Mithras aus der Perspektive der vergleichenden Religionsgeschichte. Zaphon.</p>
<p>Levin, Ch. 2013. Vana Testament. (tõlk) Kadri Metsma, (toim) Urmas Nõmmik, Amar Annus, Tartu Ülikool, Kirjastus;</p>
<p>Loretz, O. 1990. Ugarit und Bibel, Kanaanäische Götter und Religion im Alten Testament, Wissenschaftliche Buchgesellschaft, Darmstadt.</p>
<p>Malandra, W. W. 1983. An Introduction to Ancient Iranian Religion: Readings from the Avesta and Achaemenid Inscriptions. Minneapolis: University of Minnesota Press.</p>
<p>Mölder, H.; Sazonov, V.; Värk, R. 2014. Iraani ideoloogiast ja geopoliitikast läbi ajaloo ning selle mõju Iraagile. – KVÜÕA Toimetised 18, 179-242.</p>
<p>Old Persian Texts, Darius I, Behistun. &lt;http://www.avesta.org/op/op.htm#db1&gt;,  viimane külastus 22.07.2019.</p>
<p>Panaino, A. 2000. The Mesopotamian Heritage of Achaemenian Kingship. – S. Aro, R. M. Whiting (eds.). The Heirs of Assyria. Melammu Symposia 1. Helsinki: Neo-Assyrian Text Corpus Project, 35–49</p>
<p>Ringgren, H. 1982. Israelitische Religion. Zweite, verbesserte und mit einem Nachtrag versehene Auflage. Verlag W. Kohlhammer, Stuttgart-Berlin-Köln-Mainz</p>
<p>da Riva, R. 2008. The Neo-Babylonian Royal Inscriptions: An Introduction. Guides to the Mesopotamian Textual Record, Volume 4. Münster: Ugarit-Verlag,</p>
<p>da Riva, R. 2013. Nebuchadnezzar II’s Prism (EK 7834): A New Edition. — Zeitschrift für Assyriologie 2013, nr 2, Vol. 103, 196–229.</p>
<p>Rollinger, R. 2014. Das teispidisch-achaimenidische Großreich: Ein ‘Imperium’ avant la lettere? — M.  Gehler, R. Rollinger (toim.). Imperien in der Weltgeschichte: Epochenübergreifende und globalhistorische Vergleiche, 2 Bände. Wiesbaden: Harrassowitz, 149–192.</p>
<p>Röllig, W. 1981. Zum „Sakralen Königtum“ im Alten Orient. – Staat und Religion, B.Gladigow (ed.), Düsseldorf, 114-125.</p>
<p>Sazonov, V. 2011a. Behistuni – muistsete pärslaste suurim tekst. Horisont, 3, 48–53.</p>
<p>Sazonov, V. 2011b. Üks uus-babüloonia kroonika ja üks vana-pärsiakeelne raidkiri Artaxerxes III Ochose valitsemisajast: tõlked ja kommentaarid. – Mäetagused, 135-150.</p>
<p>Sazonov, V. 2011c. Die mittelassyrischen, universalistischen Königstitel und Epitheta Tukultī-Ninurtas I. (1242–1206). – T. R. Kämmerer (ed.). Identities and Societies in the Ancient East-Mediterranean Regions. Comparative Approaches. Henning Graf Reventlow Memorial Volume. AOAT 390/1, Ugarit Verlag, Münster, 235–276.</p>
<p>Sazonov, V. 2011d. Tänapäeva iraanlased ja muistne kultuuripärand. – Postimees: Kultuur, 24.10.2011,  7.</p>
<p>Sazonov, V. 2012a. Behistuni raidkirja I tulp. – Eesti Akadeemilise Orientaalseltsi aastaraamat, 27–44;</p>
<p>Sazonov, V. 2012b. Iraani ideoloogiast, aja- ja kultuuriloost. – Diplomaatia 3, 10-12.</p>
<p>Sazonov, V. 2016. <em>Die Assyrischen Königstitel und -epitheta vom Anfang bis Tukulti-Ninurta I und seinen Nachfolgern</em>, Jim Eisenbrauns, USA, Indiana, Winona Lake.</p>
<p>Sazonov, V. 2017. Kuningas Dareios I Behistuni raidkirja IV tulp: Vanapärsia ja akkadi keelest tõlkinud ning kommenteerinud. – Tuna. Ajalookultuuri ajakiri 3, 89-96.</p>
<p>Sazonov, V. 2019a. Pärsia lahe külmsõda, Postimees, 19. juuli 2019. https://arvamus.postimees.ee/6740332/vladimir-sazonov-parsia-lahe-kulm-soda (viimane külastus 3.8.2019).</p>
<p>Sazonov, V. 2019b. The Rise of Ahura Mazda and Monotheism in Achaemenid Persia, Religion – Continuations and Disruptions 17th Annual Conference of the European Association for the Study of Religions (EASR), Tartu, June 25 to June 29, 2019, https://easr2019.org/wp-content/uploads/2019/06/easr2019_book.pdf</p>
<p>Shahbazi, A. Sh. 1997. The ‘Traditional Date of Zoroaster’ Explained. – <em>BSOAS</em> 40, 1997, 25-35.</p>
<p>Schäfer, G. 1974. König der Könige, Lied der Lieder: Studien zu Paronomastischen Itensitätsgenitiv. Heidelberg: Carl Winter</p>
<p>Seux, M.-J. 1965. Les titres royaux “šar kiššati” et “šar kibrāt arba’i”. – Revue d’assyriologie et d’archéologie orientale, 59, 1–18</p>
<p>Schmidt, W. H. 1966. Königtum Gottes in Ugarit und Israel: Zur Herkunft der Königsprädikation Jahwes. 2. Aufl., Berlin: Alfred Töpelman.</p>
<p>Schmitt, R. 1991. The Bisitun Inscriptions of Darius the Great: Old Persian Text. School of Oriental and African Studies, London.</p>
<p>Schmitt, R. 2009. Die altpersische Inschriften der Achaimeniden. Editio minor mit deutscher Übersetzung. Wiesbaden: Reichert Verlag.</p>
<p>Schippmann,  K. 1971. Die iranischen Feuerheiligtümer, Berlin-New York.</p>
<p>Stadnikow, (Stadnikov) S. 1994. Gottkönig und Fremdländer. Universalistische Ausdrücke der Könige des Alten Reiches in Ägypten nach offiziellen Texten. – MARG 9, herausg. von M.L.Dietrich, Ugarit-Verlag, Münster,  291–310.</p>
<p>Stausberg, M. 2002, 2004. Die Religion Zarathushtras: Geschichte, Gegenwart, Rituale. Band 1–3, Stuttgart.</p>
<p>Steible, H.; Behrens H. 1982. Die altsumerische Bau- und Weihin­schriften. Stuttgart: Franz Steiner. Teil II.</p>
<p>Taraporewala, I. J. S. 2019. Manichaeism, http://www.iranchamber.com/religions/articles/manichaeism2.php, viimane külastus 12.05.2019.</p>
<p>Udam, H. 2001. Orienditeekond. Tartu: Ilmamaa.</p>
<p>Uus Testament ja psalmid 2010. Rahvusvaheline Gideonide Ühing, 2nd Edition, Estonian Christian Ministries, Denver, Colorado, USA.</p>
<p>Weissbach, F. H. 1968. Die Keilinschriften der Achämeniden. Leipzig: Zentral-Antiquariat der Deutschen Demokratischen Republik.</p>
<p>Wiesehöfer, J. 2005. Das Antike Persien: von 550 v. Chr. bis 650 n. Chr. Düsseldorf: Albatros.</p>
<p>Wilkinson, T. 2008. Dictionary of Ancient Egypt. Thames&amp;Hudisn world of art, London, 223-224.</p>
<p>Zimmerli, W. 1969. Ezechiel, I. Teilband. Ezechiel 1-24, Biblischer Kommentar. Altes Testament. Band XIII/1. Neukirchener Verlag der Erziehnungsvereins, Neukirchen-Vluyn.</p>
<p><strong>Vene keeles</strong></p>
<p>Авеста, в русских переводах (1861-1996) 1997. составление, общая редакция, примечания и справочный раздел И. В. Рака. Санкт-Петербург.</p>
<p>Бойс, М. 1994. Зороастрийцы. Верования и обычаи. 3-е издание, полностью переработанное. Центр «Петербургское Востоковедение». Санкт-Петербург.</p>
<p>Васильева, Т. М. 2004, Александр в образе Гелиоса или Гелиос в образе Александра. К вопросу об интерпретации и атрибуции одного неизвестного памятника. – ВДИ 4 (2004), 136–153.</p>
<p>Дашков, С. Б. 2008. Цари царей Сасаниды, Иран III–VII вв. в легендах, исторических хрониках и современных исследованиях. Москва: СМИ-Азия.</p>
<p>Тантлевский, И. Р. 2005. История Израиля и Иудеи доразрушения Первого Храма. Издательство Санкт-Петербургского Университета, Санкт-Петербург</p>
<p>Финикийская мифология 1999. ред. Ю. С. Довженко. Летний Сад, Журнал «Нева», Санкт-Петербург.</p>
<p>Элиаде, М. 2010. Аспекты мифа, Академический Проект, Москва.</p>
<hr>
<p> </p>
            ]]>
        </content>
    </entry>
    <entry>
        <title>Globaalsed keskkonnaprobleemid</title>
        <author>
            <name>- - -</name>
        </author>
        <link href="https://aethralis.github.io/kirikiri/globaalsed-keskkonnaprobleemid-2.html"/>
        <id>https://aethralis.github.io/kirikiri/globaalsed-keskkonnaprobleemid-2.html</id>
            <category term="Ääremärkused"/>
            <category term="Kliima ja energia"/>
            <category term="Globaliseerumine"/>
            <category term="Eluteadus"/>
            <category term="Ajastu ahistavad asjad"/>

        <updated>2020-10-22T21:49:33+03:00</updated>
            <summary>
                <![CDATA[
                        <img src="https://aethralis.github.io/kirikiri/media/posts/1004/industry_company_smoke_pollution.jpg" alt="" />
                    Noh, tuli ära. Brasiilia paremäärmuslik president Jair Bolsonaro süüdistab valitsusväliseid keskkonnakaitseorganisatsioone Amazonase vihmametsade mahapõletamises. See on väga oluline indikaator, kui asjad on päriselt untsus, siis süüdistatakse rohelisi, sest "nemad on sellest kogu aeg rääkinud, järelikult ongi ise juhtuvas süüdi". Miski ei näita, et asjad läheksid&hellip;
                ]]>
            </summary>
        <content type="html">
            <![CDATA[
                    <img src="https://aethralis.github.io/kirikiri/media/posts/1004/industry_company_smoke_pollution.jpg" alt="" />
                <p>Noh, tuli ära. Brasiilia paremäärmuslik president Jair Bolsonaro süüdistab valitsusväliseid keskkonnakaitseorganisatsioone Amazonase vihmametsade mahapõletamises. See on väga oluline indikaator, kui asjad on päriselt untsus, siis süüdistatakse rohelisi, sest "nemad on sellest kogu aeg rääkinud, järelikult ongi ise juhtuvas süüdi".</p>
<p>Miski ei näita, et asjad läheksid paremuse suunas. Pigem on näha kasvavat polariseerumist, viimasel ajal kasvavalt just "parem"-populistide ja roheliste vahel, kusjuures tegelikult on varasem vasak-parem või isegi lokaalne-globaalne vastasseis täiesti segipaiskumas.</p>
<p>Sotsiaalvõrgustikes käimasolevat polariseerumist uurides on selgunud kurb tõsiasi. On üsna ükstaspuha, mille üle vaidlus käib, kiiresti tõmbuvad osapooled enda "kindlustatud positsioonidele", teistsuguseid argumente (ja nende kasutajaid) asutakse vältima, mõlema vastanduva rühma intellektuaalne tase mandub propagandistlikule karjavaimus kaagutamisele, seega kaotab sellistes väitlustes mitte üht või teist vaadet esitav rühm, vaid hoopis argumenteeritud, ratsionaalne mõtlemine.</p>
<p>Kiirete kultuuriliste muutuste aegadel võib selline suundumus viia ka otsese vägivallani või sellest ajast väljaspool olevate inimeste jaoks täiesti absurdsete käitumismudeliteni. Ilmekas näide on uusaja alguses kogu Euroopat tabanud epideemiline nõidade põletamine, nähtus, mis "pimedal keskajal" oli üliharv sai alguses "teadusliku" aluse ja seejärel juba ennast taastootva mootori, mis pööras vägivalla kõigi veidigi keskmisest erinevate indiviidide vastu. Kuna normaaljaotus muutus kitsamaks, sattusid ka üha uued ohvrid nende keskmisest erinevate ja sellega hukkamisele määratute nimekirja. Ja korraga, 18. sajandi keskpaigas, saab see mitusada aastat pöörelnud kurjuse pidu läbi, mõnekümne aastaga kaob senine käitumismudel täiesti ja otsekui püüdes ennast süüst vabastada, valetavad ratsionalismiajastu apostlid süüdlaseks valmis "pimeda keskaja".</p>
<p>Tagasi vaadates ja liigina kollektiivsesse hullusesse langemise võimalikkust nentides peab ikka meelde tuletama, et selge meelega ja võimalust mööda kriitiliselt maailmas toimuvat hinnates on elada parem... Alljärgnev ülevaade on samuti mõningal määral ideoloogiliselt laetud, autoriks Eestimaa Looduse Fond (ELF), kuid pigem tundub just võimalike vihjete kogumina teemadele, mida tasuks meeles pidada.</p>
<p>Inimkond tegutseb globaalselt, mõjutades Maa keskkonda üleilmselt. Ehkki inimestena moodustame vaid pool protsenti planeedi biomassist, oleme võimelised ära tarbima 32% Maa primaarproduktsioonist. Inimmõjulised muutused Maa ökosüsteemides on niivõrd suured, et need hakkavad ohustama meie endi ja järeltulevate põlvede heaolu.<br>Säärane elurikkus, mis meie planeeti asustab, on kõledas ja inimtajule mõistmatus kosmoses tõenäoliselt täiesti ainulaadne. Seni seletamatu juhuse tahtel on mõnest ainuraksest vormunud arvukatest viiruste, bakterite, seente, taimede ja loomade liikidest koosnev plejaad, mis koostoimes planeedi eluta keskkonnaga, hüdro-, lito- ja atmosfääriga moodustab arvukaid kooslusi ja ökosüsteeme. Sellele vundamendile toetub ka inimeksistents, ökosüsteemide teenused võimaldavad meil toota hüvesid ning ehitada üles kultuure. Kogu selle mitmepalgelise eluvormide külluse traageldab kokku aine- ja energiaringluse peen võrgustik, mida paraku on inimkond tööstusrevolutsioonist alates üha intensiivsemalt häirinud, muutnud ning ümberkujundanud. Aina kasvav inimpopulatsioon ja tarbimine on 21. sajandi alguseks jõudnud sinnamaale, kus kombime planeedi ökosüsteemide kandevõimet selle kogu ulatuses. Globaalne teenuste ja kaupade tootmise ning tarbimise võrgustik, mis ei põhine loodusressursside ja ökosüsteemide teenuste efektiivsele kasutamisele, vaid eelkõige kasumimarginaali tõstmisele, on survestanud viimase aastasaja jooksul pea kõiki planeedil eksisteerivaid ökosüsteeme, kahjustades paljusid neist pöördumatult. ÜRO keskkonnaprogrammi 2010.aasta üleilmse elurikkuse ülevaates (Global Biodiversity Outlook 3) nenditakse, et kui ohustatumate liikide, elupaikade, koosluste ja ökosüsteemide kaitses ja säilitamises on saavutatud mõningaid edasiminekuid, siis üleilmselt ei ole suudetud jätkusuutmatutest tootmis- ja tarbimispraktikatest loobuda ning see põhjustab jätkuvalt elurikkuse hävimist globaalses mastaabis.</p>
<h2>Üleilmne elurikkuse hävimine</h2>
<p>Üleilmne elurikkuse hävimine, selle põhjused ja tagajärjed ei jäta puudutamata ühtki inimolendit planeedil. Biodiversiteet (elurikkus) tähendab liigilist, geneetilist ja elupaikade mitmekesisust, mis tagab ökosüsteemide toimimise ja võime kohaneda muutustega sh inimtegevuse survega. Toimivad ökosüsteemid varustavad inimest vajalike „teenustega":<br>• proviandiga - toit, ravimid, materjalid, kütus;<br>• reguleerivate teenustega - jäätmete lagundamine, kliima kujundamine, haigustekitajate leviku piiramine, vee ja õhu puhastamine läbi aineringete;<br>• tugiteenustega - toitainete voo tagamine, mullateke, fotosüntees, tolmendamine;<br>• kultuuriliste väärtustega - rekreatiivsete, esteetiliste ja vaimsete väärtuste loomine ning säilitamine.</p>
<p>Rahvusvahelisel tasemel mõistetakse elurikkuse tähtsust ökosüsteemide teenuste säilitamisel ja kaitsemeetmete rakendamise vajalikkust. Rahvusvahelised organisatsioonid nagu ÜRO, Majandusliku Koostöö ja Arengu Organisatsioon (OECD), Euroopa Liit jne rõhutavad kursimuutuse vajalikkust. Teadvustatakse vajadust hüvede tootmise aluste ümberkujundamise järele - asendades loodusvarade odavuse printsiibil põhineva üle-ekspluateeriva ning keskkonna tasakaalumehhanisme eirava majanduse jätkusuutlike tootmis- ning tarbimispraktikate innovatsioonil tugineva majandusega. Seni on globaalne majanduse areng pöördvõrdelises seoses planeedi elurikkuse säilimisega: 1975 - 2003 maailma SKP kolmekordistus, samas kui planeedi elurikkust ja ökosüsteemide toimimist kirjeldav Elava Planeedi indeks (Living Planet index) kahanes 30%. Maailma liidrid on jõudnud mõistmisele, et majandusareng tuleb lahti siduda inimkonna ökoloogilise jalajälje kasvust, kuna on vaid aja küsimus, millal käärid inimkonna ökoloogilise jalajälje (2007. aastal 2,7 globaalhektarit) ning planeedi kandevõime (2007. aastal 1,8 globaalhektarit) vahel kasvavad liialt suureks. Selle protsessi tagajärjed majandusele ning inimeste elukvaliteedile oleksid pöördumatult negatiivsed. ÜRO Keskkonnaprogrammi 2010. aasta uuringus hinnatakse elurikkuse hävimisest tulenevate kahjude suurusjärguks 2 kuni 4,5 triljonit dollarit aastas. Näiteks 2004. aasta tsunaami oleks Kagu-Aasias miljonites dollarites vähem kahju põhjustanud, kui rannikul ei oleks hävitatud kreveti- ja kalafarmide ning massturismi keskuste rajamisel looduslikke mangroovimetsi. Rahvusvahelise Keskkonnaõiguse Sihtasutuse (Environmental Justice Foundation) raport nimetab India Ookeani äärsete kalandus- ja akvakultuuriettevõttete kahjuks 520 miljonit dollarit, mis tuleneb otseselt hiidlaine mõju puhverdava mangroovimetsa hävitamisest sealsetel aladel. Mangroovimetsad on hävinud kiiremini, kui korallrahude ja vihmametsade ökosüsteemid. Selle põhjuseks on akvakultuuri ja destruktiivse massiturismi tohutu kasv India ookeani äärsetes piirkondades. 2004. aasta tsunaami tabas kõige rängemalt riike, kus mangroovimetsade hävitamine on olnud kõige intensiivsem: Indoneesiat, Indiat, Sri Lankat ja Tai kuningriiki. Neis riikides on hävinenud 28% mangroovimetsadest. Peale tsunaamit käivitatud uuringud näitasid, et mangroovimetsad vähendasid hiidlaine löögijõudu 90% võrra. Katastroofis kannatanud riigid mõistavad nüüd selle ökosüsteemi vajalikkust ja on asunud seda taastama, sest mangroovimetsad kujutavad endast lisaks puhvrile ka olulist elatusallikat kohalikele elanikele. Mangroovimetsad toetavad märkimisväärselt kalandust, kuna paljud kalaliigid kasutavad mangroove toitumisalana ning koelmuna.</p>
<h2>Üleilmse elurikkuse hävimise otsesed põhjused.</h2>
<p>Mangroovimetsade kadumine on näide suurimast ohust, mis ähvardab üleilmset elurikkust: elupaikade hävitamine, ümberkujundamine ning killustamine. Looduslike rohumaade ja metsade muutmine põllumajandusmaaks; soode kuivendamine; märgalade muutmine akvakultuuri rajatisteks; teede, linnade ning tööstuskeskuste rajamine; jõgede tammitamine, niisutussüsteemide ning mastaapsete hüdroelektrijaamade rajamine; korallriffide ja mererohualade hävitamine destruktiivsete kalapüügitehnikatega, nagu põhjatraalid, dünamiidi ja tsüaniidiga kalapüük. Kui elupaikade hävitamine, häirimine ja killustamine on mastaapne ja hästi jälgitav tegevust siis võõrliikide imbumine loodusesse toimub teinekord üsna märkamatult. Tihti võib tulnukliik aastaid vaikselt põlluservas "konutada" ning siis soodsate keskkonnatingimuste kokkulangemisel kiirelt edasi levida e. invasiivseks muutuda ning hakata kohalikke liike välja tõrjuma. Tänu globaalsele transpordivõrgustikule võivad mõned inimesega seotud liigid levida väga kiiresti tuhandete kilomeetrite kaugusele ökosüsteemidesse. Inimene võib võõrliikide levikule aidata kaasa teadlikult. Näiteks Sosnovski karuputk toodi Eestisse tahtlikult ilu- ja meetaimeks. Alates 1960ndatest kasvatati seda hiiglaslikku sarikalist väärtusliku silotaimena. Plahvatuslikult hakkas karuputk levima alates 1980ndatest. Suurekasvulise taimena mõjub ta kooslustele vaesestavalt. Inimese nahaga kokkupuutudes põhjustab selle taime mahl raskestiparanevaid põletusarme. 2008. aastal kulutas riik karuputke tõrjumiseks 6,8 miljonit krooni. Ka tahtmatult levitatud võõrliigid põhjustavad tõsist pahandust, näiteks mitme Okeaania saare linnustik on rängalt kannatanud invasiivse mao, pruuni boiga ohjeldamatu tegevuse tõttu. Ainuüksi Guami saartel suri pruuni boiga tõttu välja 8 metslinnuliiki 11st, sealsetes metsades valitseb nüüd kummituslik vaikus. Toiduotsingul on see täitmatu roomaja rünnanud isegi magavaid inimesi. Igal aastal kulutab Guami valitsus 4,6 miljonit dollarit selle isuka nuhtluse ohjamiseks. Kolmandaks suureks ohuks elurikusele on üleilmne kliimamuutus. Kliima on läbi Maa ajaloo pidevalt muutunud, otsides pidevalt dünaamilist tasakaalu. Tasakaalu üheks osaks on maakera biosfääri reaktsioon abiootilistele teguritele nagu temperatuuri, niiskuse ja otsese päikesevalguse bilanss. Ökosüsteemid kujundavad kliimat ja reageerivad kliimamuutustele, seda nii lokaalsel kui üleilmsel tasemel. Inimene on viimase sajandi jooksul mõjutanud mõlemat väga intensiivselt: põletades fossiilseid kütuseid, samas kujundanud ümber süsiniku, lämmastiku ja fosfori ringluse. Suurimaks probleemiks pole sageli mitte muutused ise vaid eelõige nende muutuste kiirus. Arvukad kooslused ei suuda kohaneda liiga kiirelt muutuva kliimaga. Ka regionaalsed iseärasused võivad kliimamuutuste mõjusid võimendada, näiteks mäestike paiknemine. Ameerika mandritel paiknevad peamised suured mäeahelikud põhja-lõunasuunaliselt, võimaldades liikidel ja kooslustel temperatuuri muutumisel kanduda vastavalt põhja või lõuna suunas. Euroopas, ja ka Aasias asuvad enamus suuri mäestikke - Alpid, Karpaadid, Kaukasus, Himaalaja - ida-lääne suunaliselt, seega risti võimaliku liikide ja koosluste levimiskoridoridega. Neljandaks ohustab elurikkust looduses elavate populatsioonide üleekspluateerimine, taimede ja loomade korjamine söögiks, materjaliks ja ravimiteks suuremal määral, kui see populatsioonide isetaastumist silmas pidades mõistlik oleks. Aastatepikkuse ülepüügi tulemusel on siniuim-tuunikala Atlandi ja Vahemere populatsioonid kahanenud alla isetaastumise piiri. Tööstuse tugeva lobby-surve all ei käitu püügikvoote reguleerivad institutsioonid alati jätkusuutlikkuse printsiipe arvestades. Sellest hoolimata saab siniuim-tuunikala aidata meist igaüks, jättes ostmata sellest liigist tehtud tooted. Enda tarbimisvalikutega saame palju ära teha, vältides ohustatud liikidest või nende osadest tooteid. Eelistades vastutustundlikule tootmisele viitava märgisega tooteid nagu FSC puidutoodetel või MSC kalakaupadel, hääletame rahakotiga jätkusuutlike praktikate poolt. Samuti aitame elurikkuse säilimisele kaasa vältides kaupu ja teenuseid, mille tootmisel, tarbimisel või utiliseerimisel suunatakse loodusesse hulgaliselt ökosüsteemis kaua püsivaid mürke. Tööstuslikus põllumajanduspraktikas kasutatakse hulgaliselt inimese tervisele ohtlikke taimekaitsevahendeid, mis ladestuvad mulda või kantakse pinnaveega jõgedesse ning nende kaudu meredesse, kus mürgised ühendid jäävad aastateks toiduahelasse püsima, jõudes lõpuks ringiga meie toidulauale. 2006. aastal viis ELF koostöös Greenpeace`ga läbi uuringu, mille tulemusena leiti, et inimeste veres on kloororgaanilised pestitsiidid nagu DDT säilinud tänaseni, kuigi nende kasutamine on keelatud juba ammu, samuti leiti veres praegu kasutusel olevaid ühendeid. Eelistades näiteks kodumaiseid põllumajandustooteid - millede tootmiseks ei kasutata liigselt mineraalväetisi (mis mullast välja leostudes aitavad kaasa veekogude sh Läänemere eutrofeerumisele) ega mürgiseid taimekaitsevahendeid - aitame säilitada elurikkust nii globaalses kui kohalikus mastaabis. Sellega vähendame võimalust, et põllumajanduses kasutatavad mürgised ühendid ladestuvad meie endi organismi ja lühendavad meie eluiga. ELFi demofarmi projekt arendab keskkonnasõbralikku põllumajandust.</p>
<h2>Elurikkuse kaitse kultuurilised hoovad</h2>
<p>Eesti aastatuhandete pikkune pärandkoosluste majandamise ajalooline järjepidevus ei ole veel katkenud. ELF töötab selle nimel, et taastada ning säilitada pool-looduslike kooslusi - hoides nii elus teadmisi ning oskusi nende majandamisest. ELFi looduskaitselistel talgutel saad kaasa lüüa sinagi. Igaühel meist on kanda oluline roll elurikkusele soodsa kultuurilise ruumi loomisel ja edendamisel. Probleeme ei ole võimalik lahendada, kui neid ei tunnistata. Teadlikkuse kasvatamine on tänapäevaste informatsioonikanalite külluses sisuliselt kuludeta protsess, sotsiaalmeedia loob suurepärase võimaluse enda teadmiste jagamiseks laiema ringiga.</p>
<h2>Elurikkuse kaitse ja Eesti</h2>
<p>Võrreldes Euroopa arenenud riikidega, on Eestis elurikkus säilinud paremini. Eestil on õnnestunud säilitada kõrge loodusväärtusega pärandmaastikke, poollooduslike koosluste taastamine on olnud pigem edukas, sh tagatakse nende maastikega seotud kultuuripärandi säilimine. Positiivset mõju elurikkuse säilimisele üleilmsel ja kohalikul tasemel avaldab mahetoodangu tootmise ja tarbimise osakaalu kasv, samuti põlistõugude ja -sortide taasväärtustamine ja olukorra paranemine. Samas pole suudetud kohalike (tüüpiliste) liikide seisundi halvenemist peatada. Eesti kaitsealade võrgustik on küllaltki esinduslik, kuid olukorra parendamiseks tuleks parandada kaitsealade vahelist sidusust ning tugevdada kaitsealade vaheliste koridoride juriidilist staatust. Lääne-Eestit läbib üleilmselt oluline Lääne-Euroopa, Aafrika ning Valge mere ja Taimõri poolsaare vaheline lindude rändekoridor - siin peatuvad puhkuseks, talvitumiseks ja toitumiseks kümned tuhanded sulelised. Nendega tuleb uute infrastruktuuri projektide (sillad, tuulepargid jms) rajamisel arvestada, seepärast vajame merealade planeerimist. Samuti on hädavajalik tõsta valmidus naftareostust likvideerida arvestatavale tasemele.</p>
<h2>Üleilmsed kliimamuutused</h2>
<p>Globaalsest soojenemisest tulenevad kliimamuutused võivad ohustada elurikkust üleilmses mastaabis, kuna liiga kiiresti muutuva kliimaga ei pruugi looduslikud kooslused kohaneda - kliimamuutused võimendavad elupaikade kadumisest, liikide ülekasutamisest, ökosüsteemis kaua püsivatest mürkidest ning invasiivsetest võõrliikidest tingitud kahjusid. Kliima on muutunud läbi kogu Maa geoloogilise ajaloo - kooslused ja ökosüsteemid sellega koos. See on olnud tagasisidestatud protsess, kus iga uus dünaamilise tasakaalu punkt saavutatakse eluta- ja eluslooduse koostoimes. Maa temperatuur sõltub päikeselt tulevast kiirguse hulgast, mida määrab päikese enda aktiivsus, Maa orbiidi kuju ja Maa kaldenurk, atmosfääri koostis, koos selles toimivate füüsikaliste seaduspärasustega ning Maa pinna iseloom. Viimased kolm tegurit mõjutavad ka seda, kui palju kiirgusest avakosmosesse tagasi peegeldatakse. Kõik need tegurid on ajas muutuvad. Nende sõltuvus üksteisest teeb kliima uurimise ja prognooside tegemise keeruliseks.</p>
<h2>Globaalne soojenemine ja inimfaktor</h2>
<p>Maa orbiidiga seotud tegurid muutuvad liiga pikaajaliselt, et nendest tulenevaid muutusi inimesele tajutavas ajaskaalas mõõta - neid soojenemise ja külmenemise perioode mõõdetakse kümnetes ja sadades tuhandetes aastates. Atmosfääri ja Maa pinna omadused võivad muutuda kiiremini, eriti kui sellele aitab kaasa inimtegevus. Maa pinna iseloom määrab selle, mis saab atmosfääri tunginud päikesekiirgusega, näiteks kõrge albeedoga liustikud ja mandrijää peegeldab suure osa kiirgusest tagasi. Atmosfääri koostis määrab, kuivõrd suur hulk tagasipeegeldunud kiirgusest jääb atmosfääri ning kui palju läheb avakosmosesse tagasi. Alates 18. sajandi tööstusrevolutsioonist on inimkond atmosfääri koostist, füüsikalisi protsesse ja maapinda oluliselt ümber kujundanud. Maakasutamise muutused, (metsade raiumine, soode kuivendamine jms) ja fossiilsete kütuste põletamine võimendavad järjest enam kasvuhoone-efekti. Tarbides ära kolmandiku planeedi primaarproduktsioonist, kujundab inimkond suures mahus ümber ka aine- ja energiaringed - see kajastub muutuvas kliimas. Osa kliimauurijatest hoiatavad, et mitmete asjaolude kokkulangemisel võivad olla muutused kiiremad kui seni prognoositud. Näiteks maailmameri, mis seob 2/3 planeedi süsinikuvarust, ei pruugi enam endises mahus inimtegevuse tagajärjel atmosfääri paisatud süsinikdioksiidi siduda. Põhjus seisneb merevee hapestumises (mis on tingitud CO2 kontsentratsiooni tõusust) ja globaalsest soojenemisest tingitud merevee keskmise temperatuuri tõusus. Maailmamere füüsikalised omadused mõjutavad samuti kliimat üleilmselt. Ookeanide termohaliinne tsirkulatsioon nn suur ookeanikonveier, mõjutab ka Eesti kliimat, ehkki asume Atlandi ookeanist üsna kaugel. Suur ookeanikonveier kannab Golfi hoovuses soojemat vett kõrgematele laiuskraadidele, kus jahtudes soojendab see atmosfääri enda kohal. Seejärel muutub vesi külmemaks, soolasemaks ja raskemaks ning vajub ookeani põhja, kus liigub tagasi lõuna poole. See Islandi kandis paiknev „ookeaniradiaator" hoiab ka Eesti kliima maheda ning merelisena. Arktika mandri- ja merejää mage sulamisvesi võib seda süsteemi tugevalt häirida või hoopis ümber pöörata, muutes Põhja-Euroopa ja Eesti kliima külmemaks, ekvatoriaalses vööndis aga hoopis põuasemaks. Gröönimaa jää isotoopanalüüside ning Eesti järvesetete kõrvutamisel on jõudnud geoloogid järeldusele, et suurest magevee juurdevoolust tingitud termohaliinse tsirkulatsiooni häire põhjustas 8200 aastat tagasi järsu kliima jahenemise Põhja-Euroopas, sh Eestis. Seega võib globaalne soojenemine tuua Põhja-Euroopasse ja Eestisse hoopis jahenemise perioodi. Tänapäeval avalduvad globaalse soojenemise mõjud selgesti pool-kuivades ning kuivades piirkondades, kus suur osa sademetest langeb kontsentreerituna mõne kuu jooksul aastas. Globaalse soojenemise arvele pannakse sademete hulga vähenemist alates 1970ndatest ekvatoriaalses, lähisekvatoriaalses ning põhjapoolkera troopilises vöötmes. Osades kuivemates piirkondades on täheldatud 1970ndatest põudade pikenemist ning mõnedel aladel ka aurustumise intensiivistumist. Paljudes sellistes piirkondades paisutatakse jõgesid elektri tootmise eesmärgil või suunatakse ümber niisutuskanalitesse eesmärgiga kasvatada eksportimiseks mõeldud kiud- ja toidutaimi. Pinnasevee äravoolu stabiliseerivad märgalad kuivendatakse põllu- või karjamaa tarvis, mille toodang läheb samuti ekspordiks Põhja-Ameerika, Jaapani ja Euroopa arenenud riikidesse. Säärased hoolimatult destruktiivsed põllumajanduspraktikad süvendavad veelgi kohalike elanike näljahäda ning puhta mageda vee kriisi, sest ekspordile suunatud tootmise käigus kurnatakse antud piirkondade nappe loodusvarasid nagu puhas magevesi ja viljakas muld. Iga kuues inimene planeedil kannatab puhta joogivee puuduses, aastas sureb sellest tingitud nakkushaigustesse keskmiselt 330 000 inimest, enamus nendest Aafrika arenguriikides. Metsad ja märgalad mängivad olulist rolli sademete- ja pinnasevee reguleerimises ning puhastamises, värsked uuringud näitavad, et troopilistel aladel, kus metsad on maha raiutud, kasvas malaariasse nakatumine pea poole võrra. 2008. aastal suri malaariasse üle 863 000 inimese, valdav osa Aafrikas. Vähenevad puhta joogivee varud initseerivad kokkupõrkeid ja konflikte. Näljahäda sunnib inimesi välja rändama suuremate linnade getodesse või illegaalsete immigrantidena Euroopasse ja Ameerika Ühendriikidesse. Keskkonnapõgenike voog rikastesse heaoluriikidesse näitab ainult kasvutrendi. Globaalse soojenemise negatiivsed mõjud ei avaldu pelgalt kuival maal, vaid ohustavad tõsiselt merede ökosüsteeme. Näiteks korallrahud, mis on ühed kiiremini hävivad ökosüsteemid maal. Korallipolüübiga sümbioosis elav vetikas vajab eluks kindlat temperatuurivahemikku, kuid merevee pinna keskmise temperatuuri tõusmine põhjustab tema ning seetõttu ka korallipolüübi hukkumist. Protsessi tuntakse korallrahude pleegitumise nime all. Koralle ohustab lisaks veel ka ookeanide hapestumine. CO2 kontsentratsiooni tõus atmosfääris ja merevees põhjustab viimase hapestumist, mis pärsib korallipolüüpidel kaitsva lubiskeleti moodustamist. Kui lubiskelett ei moodustu korralikult, jääb korallrahu lainetuse meelevalda ning hakkab kasvamise asemel kahanema. Pleegitumine, destruktiivsed püügitehnikad (kalapüük põhjatraaliga, dünamiidi või tsüaniidiga), hoolimatu massturism, maismaalt kanduvad ülemäärased setted ja reostus kindlustavad korallrahudele koha suurima hävimismääraga ökosüsteemide esikolmikus. Vähem kui poolesaja aastaga on hävinud neljandik troopiliste korallrahude ökosüsteemidest ja kui inimtegevuse surve kasvab, siis lähima 10 aasta jooksul võib hävida veel 14% korallrahudest ning 10-30 aasta jooksul 18%.</p>
<h2>Maailmamere seisundi halvenemine</h2>
<p>Korallrahusid e riffe nimetatakse merede vihmametsadeks nendes pulbitseva elurikkuse tõttu. Kattes alla protsendi ookeani pindalast, on nad siiski koduks neljandikule meres elunevatest liikidest. See mitmekesisus ei oma mitte ainult rekreatiivset, esteetilist ja teaduslikku väärtust, vaid sellele toetub märkimisväärne osa merede elust. Korall-riffid on väärtuslikud, kui nad on elus: pakkudes varju kalamaimudele, toidulauda täiskasvanud isenditele ja kasvupinda taimedele ja loomadele. Samuti kujutavad korallrifid endast kaitsevalli lainetuse kulutava tegevuse eest loendamatutele saarekestele. Korallrahud annavad oma panuse 109 riigi rannajoone kaitsmisesse, nende eksistentsist tuleneva otsese ja kaudse aastatulu suuruseks hinnatakse 30 miljardit dollarit. Korallrahudel leiavad kehakinnitust ja puhkamisvõimaluse äärmiselt ohustatud merikilpkonnad. Merikilpkonnade rolli merede ökosüsteemi reguleerimisel hakkavad teadlased alles mõistma. Näiteks avastati üsna hiljuti, et rännuhimuline nahkkilpkonn armastab maiustada meduusidega, kellel eriti looduslikke vaenlasi pole. Meduuside arvukus on viimasel kahel kümnendil hoogsasti kasvanud paljuski kalade ülepüügi ja kliimasoojenemise tulemusel. Meduuside arvukus on hakanud halvama Euroopa ja USA populaarseid suvituspaiku. Ainuüksi Hispaania lõunaranniku kuurortides kõrvetada saanud suplejate arv ulatub igal suvel mitmetesse tuhandetesse. Mõne meduusiliigi kõrvetus võib olla surmav. Meduuside leviala laieneb merevee pinna keskmise temperatuuri tõusmisel, samuti jätkab inimene meduusi peamiste konkurentide, suurte zooplanktonist toituvate mereimetajate, tapmist. Kuid meduuside kahju ei seisne pelgalt ilusa rannahooaja rikkumises, vaid nende roaks langevad lisaks planktonile ka kalamaimud, seega kujutab meduusipopulatsioonide plahvatuslik kasv tõsist ohtu maailma kalandusele. Mereökosüsteeme survestatakse liiga mitmest küljest ja liiga intensiivselt. Olukorras, kus neljandik maailma kalavarudest on hävinud, teine neljandik üle-ekspluateeritud ning ülejäänud täiel määral ekspluateeritud, oleks inimese poolt mõistlik suhtuda teravdatud tähelepanuga kalade tugisüsteemide säilitamisse. Maailmamerest püütud loomsele proteiinile kandideerib u 40% Maa elanikkonnast.</p>
<h2>Merealade kaitse ning arukas planeerimine</h2>
<p>Seni valitses arusaam, et maailmamere varud on ammendamatud, kuid alates 19. sajandi lõpust oleme näinud, kuidas kukuvad kokku regionaalsed kalavarud. Alles 1970ndatel mõisteti, et ranniku ja mere pakutavad ressursid ning ökosüsteemid vajavad kaitset ning nende mõistlik majandamine planeerimist, kuna rannikul ristuvad paljud huvid. Milleeniumi ökosüsteemi hinnangust (Millenium Ecosystem Assessment 2005) selgus, et maailmameres puuduvad piirkonnad, mis poleks inimtegevusest mõjutatud. Veelgi enam, 41% maailmamerest on survestatud mitmest mõjuri poolt korraga ja kõige suurema löögi all on rannikulähedane meri. ELF töötab selles suunas, et Läänemere ressursse kasutataks mõistlikult ning jätkusuutlikult. ELFi mereprogrammist loe lähemalt siit. Kaitsemeetmed on elurikkuse säilitamise aluseks nii maal kui merel. Praegu kaitstakse 1,17% maailmamere pinnast. Rahvusvahelised keskkonnaorganisatsioonid rõhutavad, et merekaitsealade laiendamine ning nendevahelise sidususe loomine ei ole oluline ainult elurikkuse säilitamiseks, vaid sellest sõltub ka kalavarude ka kalanduse tulevik. Merekaitsealade tõhususes pole kahtlust: uuringud demonstreerivad, et globaalses skaalas on kaitsealadel kalade, selgrootute ning vetikate biomass kasvanud keskmiselt neli, asustustihedus aga poolteist korda, isendite suurus kolmandiku ning liigirikkus viiendiku võrra. Paljudel juhtudel kirjeldatakse reservaadiga piirnevatel aladel märkimisväärset hüpet kalade väljapüügis.</p>
<h2>Muldade viljakuse vähenemine - mäng toiduga</h2>
<p>Muld on keerukas loodusvara, mille tugevale kahjustamisele järgnevad pahatihti pöördumatud tagajärjed. Muldade viljakuse vähenemine on üleilmne probleem, mille võtmeteguriks on iganenud põllumajanduspraktikad ning kergekäeline toidukaubandus. Tänastest tootmis- ja tarbimisvõtetest tingitud probleemid võimenduvad kliimamuutuste ning ökosüsteemide tugiteenuste halvamise mõjul. Näiteks poolkõrbelistes Vahemere-äärsetes piirkondades, kus algsed metsamassiivid on hävitatud, sõltub põldude tootlikkus suuresti kunstlikust niisutamisest, muldadel on oht kõrbestuda ning soolduda. Metsamassiivid toimivad omamoodi käsnana, andes vihmaperioodil maha sadanud vee järk-järguliselt välja, samuti kaitsevad nad tugevate tuulte eest, hoides ära mulla tuuleerosiooni põldudel. Reguleerides sademete vee äravoolu, vähendavad metsamassiivid ka tulvavetest põhjustatud muldade ärakannet. Kaasaegne põllumajandus on suunatud valdavalt kasumimarginaali säilitamisele halvenevates keskkonnatingimustes, mis päädib tootmise suletud allakäiguringiga. Kui muldade viljakus hakkab mõne ökosüsteemi teenuse lakkamise tõttu langema, kasvatatavad kultuurtaimed jäävad väetiks, haigustele vastuvõtlikuks ning annavad vähem saaki, siis valdavalt nähakse probleemi lahendusena suuremal hulgal taimekaitsemürkide ning mineraalväetiste kasutamist. Ühekülgne mineraalväetamine põhjustab mullale mitmeid probleeme: pinnakiht lõheneb, õhu- ja niiskusrežiim halvenevad, mitteomastatavate ballastainete hulk suureneb, hästilahustuvad toitained uhutakse välja. Taimekaitsevahendite ulatuslik kasutamine on viitsütikuga pomm, mida tagasi keerata on äärmiselt raske. Atmosfääri sattudes kanduvad pestitsiidid e kahjuri-ja umbrohumürgid tuulte abil laiali, saastades alumise atmosfäärikihi. Ajaga kanduvad mürgised ühendid algsest allikast väga kaugele ning langevad sademete koostises maha, saastades mulda ja vett: DDT jälgi on leitud isegi Antarktika keskosas sadanud lumest. Rootsis, kus DDT pole kunagi kasutatud, leidub teda pinnases. Need väga mürgised ühendid püsivad aastakümneid ökosüsteemis ja inimese organismi ladestudes põhjustavad tõsiseid terviserikkeid: loote väärarengutest hingamis- ja veresoonkonna haigusteni. Seejuures näitab maailmapraktika, et see „odav" tehnoloogia ei õigusta ennast pikemas perspektiivis sisuliselt üldse: juba 1908. aastal täheldati, et kahjurid, kelle vastu taimekaitsemürk oli suunatud, muutusid sellele resistentseks e vastupanuvõimeliseks. Kui 1950ndatel muutus taimekaitsevahendite kasutamine ulatuslikuks, nõudsid põllud üha suuremas koguses mürke, et kahjurite vastupanuvõimega sammu pidada. Seejuures tapab põllule pritsitud taimekaitsevahend ka seal toimetavad tolmeldajad. Näiteks värskelt avalikust tulnud USA Keskkonnakaitse Agentuuri uuring paneb viimaste aastate mesilaste massilise hukkumise taimekaitsemürgi mõju arvele. Mesilased osalevad 90% põllukultuuride tolmeldamises ning ilma nende toimetamiseta puuduksid meie toidulaualt paljud saadused, alates porganditest ja sibulatest lõpetades õunte ja apelsinidega. Samuti tuleks loobuda näiteks kohvist, sojast ja rapsiõlist.</p>
<h2>Muutus põllumajanduses on hädavajalik</h2>
<p>Põllumajanduse globaalne ärimudel eirab reegleid, mida seab ressursside (muldade viljakus, magevesi, tolmeldajad jne) piiratus. Selline majandamine on võimalik, kuna inimesed ja rahvusvahelised korporatsioonid omavad võimu loodusvarade ekspluateerimise üle keskkonnakaitse mõttes nõrga seadusruumiga riikides, aga ei sõltu ise otseselt antud piirkonna ökosüsteemide terviklikkusest. Seetõttu on nende huvi jätkusuutlike praktikate rakendamise vastu leige. Arenenud riikide finants- ja arenguabi egiidi varjus surutakse vaestele arengumaadele peale avatud vaba turu nõuded, aheldatakse seni sõltumatud valitsused suure välisvõla abil investeerimisfirmade diktatuuri külge, kindlustades nõnda "rikka põhja" korporatsioonide kapitalile vaba juurdepääsu piirkonna loodusressurssidele. Seega ei ole märkimisväärset takistust peale ühe regiooni varade ammutamist ning toetavate ökosüsteemide hävitamist liikuda teise piirkonda. Euroopa Arengupäevadel 2010 põllumajandusinnovatsiooni käsitlevas paneelis rõhutati, et agrikultuur vajab globaalset ümberkorraldamist, kuna tänane põllumajandus toidab ära planeedi jõukama osa, arengumaade nälg jääb aga leevendamata. Praegu kannatab alatoitumise all iga planeedi 7. elanik ning iga 4 sekundi järel sureb keegi nälga, pooltel juhtudel on nendeks alla viie aastased lapsed. ELF tegutseb jätkusuutliku ning vastutustundliku põllumajandamise edendamise suunal. ELF on vastu geneetiliselt muundatud organismide kasutamisele Eestis toiduks või söödaks, kunaon vastutustundetu lükata odava toorme kasvatamise keskkonnamõjud arenguriikide kanda. ELF on teinud riiklikusse maaelu arengukavasse ettepanekuid, mis suunaksid põllumajanduse keskkonnasõbralikkuse poole ja toetaksid mahepõllumajandust. ELFi tööst põllumajanduse reformimisel loe siit. Iga inimene saab teha pisikese sammu jätkusuutliku põllumajanduse suunas, toetades igapäevaste ostudega selliseid põllumajandustootjaid, kelle kaup toodetakse tarbimispaigale võimalikult lähedal ja kes toodavad keskkonnasõbralikult. „Lõunamaisele" importkaubale tuleb eelistada tooteid, mis ei ole ekspansiivse monokultuuri viljelemisega toodetud ja mille kohta on teada, et tootmisprotsessi käigus kahjustatakse keskkonda võimalikult vähesel määral. Loodussõbralik valik ei tähenda alati isegi maitseelamustest loobumist. Näiteks šokolaad, mille valmistamisel kasutatakse palmiõli asemel mõnda muud taimset õli, maitseb samamoodi. Ka kosmeetikatoodetes ei ole palmiõli asendamatu ja hädavajalik.</p>
<p><strong> Sõnaseletused:</strong></p>
<p><strong>Ökoloogiline jalajälg ning globaalhektar</strong> - Ökoloogiline jalajälg on mõõdupuu, millega mõõdetakse tegevuseks, näiteks majapidamiseks vajaliku loodusressursi kasutamist. Ökoloogiline jalajälg hindab toote või teenuse elutsükliga kaasnevat ruumikasutust, mõõtühikuks on globaalset hektarit inimese kohta aastas. Ökoloogilise jalajälje indeks näitab, kui suure pindalaga ala hõivatakse planeedi viljakast maast ning veeosast tarbitavate materjalide tootmiseks, kasutamiseks ja absorbeerimiseks.</p>
<p><strong>Biokapatsiteet</strong> - planeedi taastuvate loodusressursside tootmiseks vaba ala suurus ja selle tootlikkus.</p>
<p><strong>Elurikkuse indeks</strong> - planeedi elurikkust ja ökosüsteemide toimimist kirjeldav Elava Planeedi indeks on näitaja, mis kirjeldab 2500 liiki selgroogse populatsioonide arvukuse muutumist (vt Living Planet index)</p>
<p><strong>„Globaalne lõuna" e „lõuna"</strong> - see on üldine termin millega tähistatakse arenguriike väikese sissetulekuga riike. Tuleb silmas pidada, et Austraalia ja Uus-Meremaa ei kuulu nimetatud riikide hulka, ehkki asuvad lõunapoolkeral.</p>
<p><strong>Arengumaa ehk arenguriik</strong> on madalate sotsiaalse, majandusliku ja inimarengu taseme näitajatega riik. Tavalised näitajad arengumaale on madal SKP, puudulik haridustase, piiratud tervishoid ning inimeste madal eluiga. Rahvusvaheliste kokkulepete kohaselt on arenguriik selline riik, mis on Majanduskoostöö ja Arengu Organisatsiooni (OECD) poolt sellisena klassifitseeritud arenguabi sihtriikide nimekirjas.</p>
<p><strong> Arenenud riigid</strong> on kõrgema majandusliku ning sotsiaalse arengutasemega riigid, kus on arenenud turumajandusega ning tugev tööstussektor. Peamiselt Põhja-Ameerika ja Lääne-Euroopa riigid, samuti Jaapan, Austraalia ning Uus-Meremaa.</p>
<p><strong>„Globaalne põhi"</strong> üldine nimetus arenenud riikide kohta.</p>
            ]]>
        </content>
    </entry>
    <entry>
        <title>Jumalate asehaldur</title>
        <author>
            <name>- - -</name>
        </author>
        <link href="https://aethralis.github.io/kirikiri/jumalate-asehaldur-4.html"/>
        <id>https://aethralis.github.io/kirikiri/jumalate-asehaldur-4.html</id>
            <category term="Usk ja uskmatus"/>
            <category term="Sümbol"/>
            <category term="Sõda"/>
            <category term="Lood"/>
            <category term="Iraak ja islam"/>

        <updated>2020-10-22T21:22:26+03:00</updated>
            <summary>
                <![CDATA[
                        <img src="https://aethralis.github.io/kirikiri/media/posts/1005/choral_book_lorch_choral_book_music_notenblatt_note_painter_old_middle_ages_abbot_sitter_ich-1115638.jpg" alt="" />
                    Selles lühikeses artiklis[1] arutleme Assüüria impeeriumi (ca 1300–610) ideoloogiast[2] ja ametlikust religioonist, keskendudes kuninga isikule ning tema võtmepositsioonile riiklikus ideoloogias. Assüüria kui riik sai alguse Aššuri linnriigist, mis sai ca aastal 2000 eKr Uus-Sumeri riigi hävinguga iseseisvaks, kuid imperiaalseks jõuks tõusis alles 13. sajandil kesk-assüüria&hellip;
                ]]>
            </summary>
        <content type="html">
            <![CDATA[
                    <img src="https://aethralis.github.io/kirikiri/media/posts/1005/choral_book_lorch_choral_book_music_notenblatt_note_painter_old_middle_ages_abbot_sitter_ich-1115638.jpg" alt="" />
                <p>Selles lühikeses artiklis<a href="#_ftn1" name="_ftnref1">[1]</a> arutleme Assüüria impeeriumi (ca 1300–610) ideoloogiast<a href="#_ftn2" name="_ftnref2">[2]</a> ja ametlikust religioonist, keskendudes kuninga isikule ning tema võtmepositsioonile riiklikus ideoloogias.</p>
<p>Assüüria kui riik sai alguse Aššuri linnriigist, mis sai ca aastal 2000 eKr Uus-Sumeri riigi hävinguga iseseisvaks, kuid imperiaalseks jõuks tõusis alles 13. sajandil kesk-assüüria ajastu teisel poolel. 14. saj II poolel eKr toimuvad aga Lähis-Ida poliitikatandril suured muutused ja just siis võttis Assüüria valitseja esmakordselt endale tiitli ‘kuningas’ <em>— </em>akkadi k. <em>šarru</em>,<a href="#_ftn3" name="_ftnref3">[3]</a> saades sisuliselt Assüüria esimeseks kuningaks. Ja kuna ta oli üpris edukas nii riigi juhina kui vallutajana ning väga osav diplomaat, samas piisavalt auahne, salakaval ning nutikas, siis õnnestuski tal teha linnriigist kuningriik, mille võimuga pidid arvestama kõik Lähis-Ida riigid. Muuhulgas hakkas Aššuruballit I  (1365–1330 eKr) suhtlema  Egiptuse vaaraoga Ehnatoniga (Amenhotep IV) nagu võrdne võrdsega, nimetades teda oma vennaks. See ei tähendanud midagi muud, kui et alates sellest ajast pretendeeris Assüüria valitseja lausa suurkuninga staatusele ja soovis olla võrdväärne teiste suurkuningatega — Egiptuse, Babüloonia ja Hetiidi kuningatega. Nii saigi Assüüria kuningast peaaegu terve Põhja-Mesopotaamia regiooni valitseja. Nagu mainitud, nimetas Aššuruballit I ennast nüüd juba ‘kuningaks’, kuid  ametlikes raidkirjades ei riskinud ta seda veel teha, küll aga kirjavahetuses.</p>
<p>Artiklis vaatleme ka seda, kuidas kuningas oli seotud jumal Aššuri (Assüüria peajumal) kultusega just riikliku ideoloogia valdkonnas. Kõne alla tulevad mõned välja valitud tekstid nagu nt kroonikad, annaalid, raidkirjad<a href="#_ftn4" name="_ftnref4">[4]</a>, eeposed, kus kuningas esineb sageli kui jumalikustatud isik, kui peajumala Aššuri asehaldur, jumalate soosik jne. Samuti mainitakse artiklis põgusalt ka seda, milliseid kuningliku propaganda<a href="#_ftn5" name="_ftnref5">[5]</a> võtteid kasutas Assüüria kuningas oma võimu legitimeerimiseks ja kuidas selleks kasutati ära ka jumalaid. Lühidalt peatutakse Assüüria kuninga rollil armees ehk valitsejal kui sõjalised juhil, armee ülemjuhatajal.</p>
<p><strong>Lühiülevaade Assüüria ajaloost</strong></p>
<p>Uus-Assüüria impeerium domineeris 9.–7. saj Lähis-Idas. See sai alguse väikesest Põhja-Mesopotaamia linnriigikesest nimega Aššur.</p>
<p>Kolmandal eelkristlikult aastatuhandel oli Aššuri linnriigi roll Mesopotaamia poliitikas ja kultuurisruumis üpris marginaalne. Aššuri linnriik oli sõltuvuses esimestest muistsetest Mesopotaamia suurriikidest nagu Akkadi impeerium (24.–22. saj eKr) või Uus-Sumeri suurriik (2112–2004 eKr). Pärast seda, kui 2004. a langes Uus-Sumeri riik, sai Aššur iseseisvaks, kuid oli jätkuvalt 2. eelkristliku aastatuhande esimesel poolel väike ja poliitiliselt üpris nõrk linnriik. Samas hakkas Aššuri linnriik kiiresti rikastuma. Majandusliku tugevuse baasi lõid 20.–19. saj eKr Aššuri linna kaupmehed, kes koloniseerisid edukalt Väike-Aasia idapoolseid alasid, rajades sinna kaubanduslikke keskusi ja kolooniad. Tuntuim assüürlaste muistne kaubanduslik keskus oli <em>karum </em>Kaneš<a href="#_ftn6" name="_ftnref6">[6]</a>, mis asus Kapadookias.<a href="#_ftn7" name="_ftnref7">[7]</a> 19. saj lõpus sattus Põhja-Mesopotaamia, sealhulgas ka Aššuri linnriik, amoriidi päritolu kuninga Šamši-Adad I (1813–1781 eKr) ülemvõimu alla, kes lõi Põhja-Mesopotaamia ja Süüria aladel võimsa suurriigi.<a href="#_ftn8" name="_ftnref8">[8]</a></p>
<p>Kuid pärast Šamši-Adad I surma ca 1781. a käis tema suurriik alla ja uueks Aššuri peremeheks sai 18. saj keskel hoopis Babüloonia kuningas Hammurapi. Hammurapi poja Samsuiluna (1749–1712) ajal kaotasid Babüloonia kuningad kontrolli Põhja-Mesopotaamia üle, kuhu tungisid sisse mägirahvad – kassiidid. Ligikaudu 1595. a langes Babüloonia suurriik, kui selle vallutasid hetiidid.<a href="#_ftn9" name="_ftnref9">[9]</a></p>
<p>Pärast seda hakkasid Babüloonias valitsema hetiitide liitlased kassiidid, kes olid tundmatut päritolu hõimud ja tulid kusagilt Iraani aladelt. Sel ajal eksisteeris Süürias ja Põhja-Mesopotaamias terve rida linnriike ja üks neist paljudest linnriikidest oli Aššuri linnriik. Aššur oli tollal poliitiliselt sõltuv, kas hurriitidest või kassiitidest. Aššuri valitsejad tegid ilmselt katseid lõplikult iseseisvuda ja saavutada suuremat mõjuvõimu. 14. saj II poolel olukord aga muutus. Aššuri linna valitseja Aššuruballit I (1365–1330) sai esimeseks Assüüria kuningaks, kes kandis ka ametlikult „kuninga“ tiitlit. Ta oli üpris edukas nii sise- kui välispoliitikas. Olles auahne ja soovides teha Aššurist suurriiki, hakkas Aššuruballit I suhtlema Egiptuse suurkuninga ehk vaaraoga nagu võrdne võrdsega ning nimetas vaaraod oma vennaks. See tähendas, et Aššuruballit I pretendeeris suurkuninga staatusele ja tahtis olla võrdväärne teiste suurkuningatega – Egiptuse, Babüloonia ja Hetiidi kuningatega. Nii saigi temast varsti peaaegu terve Põhja-Mesopotaamia valitseja. Nagu mainitud, nimetas Aššuruballit I ennast nüüd juba kuningaks (<em>šarru</em>). Ametlikes raidkirjades ei riskinud ta seda veel teha, kuid kirjavahetuses küll.<a href="#_ftn10" name="_ftnref10">[10]</a></p>
<p>Aššuruballiti järglased Aššuri troonil jätkasid ta ekspansioonipoliitikat<a href="#_ftn11" name="_ftnref11">[11]</a> – näiteks kuningas Adadnārārī I (1307–1275) oli edukas vallutaja, kes pidas vallutussõdu nii lõunas kui ka põhjas. Tema poeg Salmanassar I (1274–1245 eKr) sõdis Mitanni kuningriigiga, aga tal oli sõjalisi kokkupõrkeid ka Anatoolias elavate hetiitidega, samuti uruatri hõimudega (tulevane Urartu) jne. Järgmine kuningas Tukultī-Ninurta I (1244–1208)<a href="#_ftn12" name="_ftnref12">[12]</a> paistis silma veelgi suurema vallutajana. Tukultī-Ninurta I laiendas impeeriumi piire teiste riikide arvelt. Oma võimsuse tippajal suutis Tukultī-Ninurta I kontrollida peaaegu tervet Mesopotaamiat, „neelates alla“ nii Põhja- kui ka Lõuna-Mesopotaamia alad. Babüloonias valitsenud kassiitide kuningas Kaštiliaš oli sõjas purustatud ja sattus vangi. Kassiitide suurriigi pealinn Babülon oli vallutatud ja laastatud, assüürlased olid Babüloonia jumala Marduki kuju Babüloni linnast ära viinud. Kuid Tukultī-Ninurta I lähedastele ja õukondlastele ei meeldinud tema karm valitsemisviis. Korraldati vandenõu, mille tulemusena kuulutati kuningas hullumeelseks, kõrvaldati troonilt, vangistati ning seejärel mõrvati 1208. või 1207. a paiku. Kõik Tukultī-Ninurta I tehtud vallutused läksid kaotsi.<a href="#_ftn13" name="_ftnref13">[13]</a></p>
<p>Teise eelkristliku aastatuhande lõpus elas Assüüria üle veel ühe väga lühikese tõusu, mis oli seotud Tiglatpileser I<a href="#_ftn14" name="_ftnref14">[14]</a> (1115–1077) nimega. Kuid tõeline Assüüria tõus algas alles I aastatuhandel, mil sellest kasvas välja võimas kontinentaalne Uus-Assüüria impeerium. Uus-Assüüria impeerium sai I aastatuhande esimesel poolel Lähis-Idas vaieldamatult kõige võimsamaks poliitiliseks, sõjaliseks ja majanduslikuks jõuks. Assüürlased domineerisid Lähis-Idas ca kakssada aastat, alates Kesk-Türgi aladest ja Kaukaasiast kuni Egiptuseni välja (Egiptuse vallutasid nad siiski vaid lühikeseks ajaks), Palestiinast Lääne-Iraanini ning Araabia poolsaareni. Uus-Assüüria impeerium oli esimene kontinentaalne impeerium maailma ajaloos, tohutult suur, paljuetniline, kus elas kümneid miljoneid inimesi, hästi toimiva administratsiooniga, võimsa ja mobiilse armeega ning karmi valitsemisviisiga, kus kasutati ohtralt repressiivseid meetmeid, sh küüditamist<a href="#_ftn15" name="_ftnref15">[15]</a>. Impeerium oli loodud vägisi – mõõga ning ähvardusega.</p>
<p>Samal ajal arenesid ja õitsesid Uus-Assüüria riigis kaubandus ja majandus, soositi ning toetati ustavaid vasallriike ja lojaalseid provintse ning nende elanikkonda ja ülikuid. Uus-Assüüria kuningriik muutus 9.  eelkristliku saj jooksul Aššurnasirpal II (883–859 eKr) ja tema poja Salmanassar III (859–824 eKr) ajal võimsaks impeeriumiks ning Assüüriast sai 9. saj eKr teiseks pooleks praktiliselt ainus domineeriv ja tähtsam suurjõud, mis mõjutas järgmised ligi 250 aastat kogu Lähis-Ida välis- ning sisepoliitilist elu. Juba 9. saj eKr arenes assüürlaste võimas agressiivne vallutuspoliitika neljas suunas: lõunasse, põhja, itta ning läände. Vallutused ja sõjad jätkusid ka 8. ja 7. saj. Uus-Assüüria impeeriumi allakäik ja lõplik häving leidsid aset ajavahemikul 630–610 eKr.</p>
<p><strong>Eeposed, hümnid, annaalid ja raidkirjad kui valitsejate propaganda</strong></p>
<p>Assüürias loodi eeposi, hümne, aga ka raidkirju, kroonikaid, annaale ja muid propagandistliku iseloomuga tekste, eesmärgiga õigustada Uus-Assüüria kuninga agressiivset vallutuspoliitikat ning kinnitada ta võimu ja ülistada kuninga isikut, luua tema isikukultust. Samuti ülistati nendes tekstides ka jumalaid, eriti just Aššurit, aga ka päikese- ja õiglusejumalat Šamašit, sõjakat jumalannat Ištarit, ja mitmeid teisigi (nagu nt Ninurta, Enlil, Erra jne).</p>
<p>Kui rääkida assüürlaste eepostest, siis assüürlastel endil on vähe originaalseid eeposeid ning nad võtsid üle suure osa kirjanduslikust pärandist just naabruses asuvast Babülooniast, nagu näiteks tuntud Paabeli loomiseepos <em>Enūma elîš</em><a href="#_ftn16" name="_ftnref16">[16]</a>jne.</p>
<p>Üks assüürlaste originaaleepos, mida tuleks siinkohal mainida, on <em>Adadnārārī eepos</em><a href="#_ftn17" name="_ftnref17">[17]</a> mis on kõige varasem teadaolev assüürlaste loodud eepos ja mis oli pühendatud Kesk-Assüüria kuningale Adadnārārī I-le (14. saj lõpp – 13. saj algus), kuid sellest on säilinud vaid väikesed fragmendid.</p>
<p>Kindlasti üks huvitavamaid kirjanduslikke tekste, mis käsitleb Assüüria kuninga tegusid, on akkadikeelne <em>Tukultī-Ninurta eepos</em><a href="#_ftn18" name="_ftnref18">[18]</a>, mida võib pidada üheks põnevaks propagandistlikuks teoseks. Selle eesmärk oli ülistada Assüüria kuninga Tukultī-Ninurta I<a href="#_ftn19" name="_ftnref19">[19]</a> ning tema sõjameeste vägitegusid ning õigustada vallutussõdu Babüloonias. Selle artikli autor loodab tõlkida kogu eepose eesti keelde hiljemalt järgmisel aastal.<a href="#_ftn20" name="_ftnref20">[20]</a></p>
<p>Välismaa uurijate seas on eeposega tegelenud mitmed assürioloogid nagu nt Benjamin R. Foster (2007) ja Peter Bruce Machinist. Näiteks 1976. a ilmus Machinisti artikkel „Kirjandus kui poliitika: Tukultī-Ninurta eepos ja Piibel“<a href="#_ftn21" name="_ftnref21">[21]</a> ning 1978. a avaldas ta Tukultī-Ninurta eepose tõlke inglise keeles koos analüüsi ja kommentaaridega.<a href="#_ftn22" name="_ftnref22">[22]</a> See oli ühtlasi Machinisti doktoridissertatsioon.</p>
<p>Suuremal või vähemal määral on seda eepost ja kuningas Tukultī-Ninurta I uurinud veel mitu teist teadlast. Neist üks mainekamaid oli tuntud briti assürioloog W. G. Lambert, kes on avaldanud sellel teemal mitu uurimistööd, nagu nt „Tukultī-Ninurta eepose kolm avaldamata fragmenti“<a href="#_ftn23" name="_ftnref23">[23]</a> jne.</p>
<p>On olemas ka teisi assüürlaste loodud eeposeid, kuid need on juba hilisemast perioodist – Uus-Assüüria ajastust. Erilist mainimist väärib siiski <em>Erra eepos<a href="#_ftn24" name="_ftnref24"><strong>[24]</strong></a></em>, mis käsitleb assüüria katku- ja sõjajumala Erra tegusid ning näiteks veel selline eepiline lugu nagu <em>Salmanassar Araratis</em>. Tegemist on kuningliku eeposega, mis on pühendatud Uus-Assüüria kuningas Salmanassar III<a href="#_ftn25" name="_ftnref25">[25]</a> (858–824 eKr) sõjaretkele Urartu kuningriiki, kusagile Vani järve kanti, ehk sinna, kus asub Ararati mägi (Ida-Türgi alad).</p>
<p><strong>Assüüria valitseja kui jumal Aššuri asehaldur ja jumalate soosik</strong></p>
<p>Algselt oli jumal Aššur<a href="#_ftn26" name="_ftnref26">[26]</a> vaid Aššuri linnriigi kaitse- ja peajumal, kuid aegamööda, mil Aššuri linnriigist sai Assüüria kuningriik ja seejärel ka võimas Assüüria impeerium, muutus ka jumal Aššur Assüüria suurriigi „rahvusjumalaks“ ja kõikide jumalate kuningaks ning ta omandas imperiaalse tähtsuse. Aššuri<a href="#_ftn27" name="_ftnref27">[27]</a> nime päritolu on siiani paraku teadmata. Teda samastati Babüloonia peajumal Mardukiga. Paabeli loomiseepose <em>Enūma elîš</em> assüüria versioonis oli jumal Marduk asendatud assüürlaste jumala Aššuriga.<a href="#_ftn28" name="_ftnref28">[28]</a> Assürioloogia emeriitprofessor Brigitte Groneberg väidab oma monograafias, et Aššuri religioosne ja poliitiline areng kulges vägagi sarnaselt Babüloni peajumala Marduki omaga. Analoogiliselt Mardukile Babülonis sai jumal Aššur II aastatuhandel tugevneva Assüüria riigi jumalaks, ehk teisi sõnu riigi peajumalaks.<a href="#_ftn29" name="_ftnref29">[29]</a></p>
<p>Väga paljudes Assüüria valitsejate raidkirjades toonitati tihti, et kuningas on jumalate asehaldur (eelkõige just jumal Aššuri asehaldur) ja nende soosik maa peal. Erilist rolli mängis siin just jumal Aššur, kes oli assüürlaste peajumal. Juba umbkaudu 2000. a-st pärit või vanematestki Aššuri linnriigi raidkirjadest võib leida, et valitsejat esitatakse jumal Aššuri asehaldurina maa peal. Seda tegi näiteks Aššuri valitseja Silulu, kes valitseski ca 2000. a. Tema raidkirjast (read 1–6) võime lugeda järgnevat:</p>
<p>Aššuri linn on kuninglik, Silulu on Aššuri linna asehaldur, Dakiki, Aššuri linna heeroldi, poeg.<a href="#_ftn30" name="_ftnref30">[30]</a></p>
<p>Ühes huvitavas raidkirjas, mille koostas Ašsuri linna valitseja Erišum I (20. saj), leiame sellise passaaži:</p>
<p>jumal Aššur on kuningas, (valitseja) Erišum on (tema) asehaldur. <a href="#_ftn31" name="_ftnref31">[31]</a></p>
<p>Erišum I tekst sarnaneb Silulu tekstiga, kuid siin on Aššur ilma determinatiivita „KI“, mis tähistab geograafilist asupaika. Seetõttu tähendab Aššur siin juba jumalat. See on huvitav, kuna väljend on sarnane hilisema kesk-assüüria kroonimisrituaali tekstiga, mis koostati ca 13.–12. saj ja mida preestrid protsessiooni käigus deklareerisid: „Aššur on kuningas! Aššur on kuningas!“<a href="#_ftn32" name="_ftnref32">[32]</a></p>
<p>Seega riigi tõeliseks valitsejaks peeti jumal Aššurit ja valitseja oli vaid jumal Aššuri maapealne asehaldur.<a href="#_ftn33" name="_ftnref33">[33]</a> Kõike, mida riigis toime pandi, sh sõdade alustamist ja lõpetamist, põhjendati alati jumalate tahtega, eriti Aššuri tahtega. Samas mängis valitseja kui jumalate tahte peamine teostaja Assüürias tegelikus elus domineerivat rolli; mitte ainult riigi valitsemises, vaid ka kohtusüsteemis, sõjaväes. Sageli oli ta väga oluline isik kultuses, olles preesterkonnaga tihedalt seotud ja ise ka tihti kõrgpreester. Näiteks Kesk-Assüüria riigis oli kuningas nii jumal Aššuri asehaldur ja reinkarnatsioon maa peal kui ka<em> išipû</em>-preester ehk siis „puhastus-preester“.<a href="#_ftn34" name="_ftnref34">[34]</a> Mõnikord nimetati kuningat (nagu näiteks Tukultī-Ninurta I) <em>šangû sīru</em><a href="#_ftn35" name="_ftnref35">[35]</a> või kui „puhas preester“ <em>šangû ellu</em>.<a href="#_ftn36" name="_ftnref36">[36]</a> Assüüria kuninga preesterlikud funktsioonid olid olulised ja mängisid tähtsat rolli – ta osales aktiivselt kultuslikus elus ning oli seotud preesterkonnaga.</p>
<p>Kuningavõimu ja kuningat ennast kujutati Mesopotaamias alati maailmakorras tähtsaimatena või fundamentaalsete alustena. Kuningas oli jumalate asehaldur, seetõttu kandiski ta tiitleid <em>išši</em><strong><em>ˀ</em></strong><em>ak Aššur –</em> „Aššuri asehaldur“, <em>šakannak </em><em>il</em><em>ā</em><em>ni</em> „jumalate asehaldur“. Assüüria kuningas oli jumal Aššuri tahte läbiviija ja jumal Aššuri esindaja maa peal, samas muidugi esindas kuningas ka teisi tähtsaid jumalaid.</p>
<p>Tukultī-Ninurta eeposes, nagu ka paljudes Aassüüria kuninglikes raidkirjades ja annaalides viidi kõik tapmised, vallutused, küüditamised vms läbi vaid jumal Enlili, jumal Aššuri ja teiste jumalate toetusel, käsul ja heakskiidul. Üks keskseid momente eeposes on ka see, et Tukultī-Ninurta I-st näidatakse jumalikustatud isikuna ja peajumal Enlili kasupojana ning kangelasliku sõjaka vägilasjumala Ninurta vennana.<a href="#_ftn37" name="_ftnref37">[37]</a> Erilist huvi pakub siinkohal eepose rida 20’, kus kuningas Tukultī-Ninurta I esinebki jumal Enlili kasupojana:</p>
<p><em>ú-šar-bi-šu-ma </em>d<em>E</em>/<em>Illil</em> (BE) <em>ki-ma a-bi a-li-de/i ar-ki mār(i)</em> (DUMU)<em> bu-uk-re/i-šu<a href="#_ftn38" name="_ftnref38"><strong>[38]</strong></a></em></p>
<p>„Enlil kasvatas ta üles kui tõeline isa, pärast ta esmasündinud<a href="#_ftn39" name="_ftnref39">[39]</a> poega“.</p>
<p>Kui võrrelda vana-assüüria ajastut (u 2000–1500) ja kesk-assüüria ajastu algust (ca 1500/1450–1365), siis kesk-assüüria ajastu alguses 15. saj ja 14. saj esimesel poolel drastilisi muudatusi ideoloogias ja religioonis ei toimunud. Vähemalt andmeid selle kohta pole. Riik oli veel väike ja nõrk. Assüüria kuningriiki kui sellist veel polnud tekkinudki. Aššur oli veel linnriik, üks paljudest linnriikidest Põhja-Mesopotaamia aladel. Seega periood 1500–1365 meid siinkohal väga ei huvitagi. Aššuri linna valitseja nimetas ennast nagu vana-assüüria ajastulgi endiselt vaid „jumal Aššuri asehalduriks“ (<em>išši</em>ˀ<em>ak</em><em> aššur</em>) ning muid erilisi tiitleid ja epiteete ei kasutanud või peaaegu ei kasutanud.</p>
<p>Muudatused ideoloogias ja ka religiooni valdkonnas tulid alles siis, kui Aššuri linnriik hakkas muutuma kuningriigiks ja sai 14. saj teisel poolel suureks territoriaalriigiks. See on seotud mitme Aššuri valitsejaga, aga eelkõige Kesk-Assüüria kuninga Aššuruballit I-ga (1365–1330), keda võib vaadelda kui <em>homo novus</em>’t, sest just tema ajal leidsid Assüüria valitsemis- ja vallutamispoliitikas ning ka võimuideoloogias aset olulised muutused. Assüüria sai suurriigiks ja Aššuri valitseja saavutas „kuninga“ (<em>šarru</em>) staatuse ning temast sai rahvusvaheliselt tunnustatud ning aktsepteeritud suurkuningas (<em>šarru rabû</em>).<a href="#_ftn40" name="_ftnref40">[40]</a></p>
<p>Nüüd sai Assüüria kuningas igati võrdväärseks teiste Lähis-Ida suurkuningatega (nt Egiptuse vaarao või Hetiidi impeeriumi suurkuningas). See tendents jätkus Aššuruballit I järeltulijate ajal. Iga uus valitseja Assüürias võttis ametlikes kuninglikes raidkirjades kasutusele uusi tiitleid ja epiteete. Tukultī-Ninūrta I valitsemisajaks välja kujunenud Kesk-Assüüria valitseja titulatuur<a href="#_ftn41" name="_ftnref41">[41]</a> oli väga auahne ning mitmekesine ja Kesk-Assüüria suurriik oli saavutanud oma territoriaalse maksimumi.</p>
<p>Assüüria võimsuse kasvuga 14.–13. saj eKr ning 10.–7. saj eKr muutus ka ametlik riiklik propaganda, arenes välja propagandistlik retoorika ja tekkis ajalookirjutus. Hetiitidelt õppisid assüürlased kirjutama annaale. Kroonikate koostamine oli assüürlastele juba ammu tuntud asi ja seda olid nad õppinud Mesopotaamiast oma naabritelt – Babülooniast.</p>
<p>Kesk-Assüüria kuningad ei kasutanud mitte ainult neid tiitleid ja epiteete, mille nad olid pärinud Aššuri valitsejatelt või võtnud üle naaberriikide valitsejatelt, vaid leiutasid ka ise mõned tiitlid ja epiteedid (selles osas paistsid eriti silma Salmanassar I ja Tukultī-Ninurta I). Suurte vallutajate ja Kesk-Assüüria impeeriumi rajajate Adadnārārī I, Salmanassar I ja Tukultī-Ninurta I raidkirjad muutusid nüüd eriti pikaks ja põhjalikuks. Neil on pikk sissejuhatav osa nagu hilisematel uus-assüüria kroonikatelgi, kus on tihti ära toodud kuninga täielik titulatuur. See on muutunud üsna pikaks, kohmakaks ja auahneks; mainitud on ka genealoogiat ja kõiki tähtsamaid jumalaid, kes soosivad, toetavad või legitimeerivad valitseja suurkuninglust ja võimu. Propagandaaparaat arenes tohutult ja raidkirjades on juba põhjalikult loetletud kõik tähtsamad kuninga tiitlid, ka tema saavutused; tekivad esimesed sõjakäikude kirjeldused. Ühest Tukultī-Ninurta I raidkirjast võib välja lugeda järgnevat:</p>
<p>„Minu valitsemise alguses [ja] minu troonil olemise alguses deporteerisin ma 28800 hetiidi sõjameest sealpoolse Eufrati jõe kaldalt [Süüriast] ning tõin nad oma kuningriiki. Ma vallutasin Paphu ja Uqumanu maad kuni Šarnida ja Mehru maadeni. Igal aastal saan ma regulaarselt andamit nendest maadest ja nende mägede vilju [—]. Ma lömastasin oma jalge [ees] olevad kuningad, nende juhid, ja rakendasin nende suhtes orjust. Oma ületamatult tugeva võimsusega ületasin ma korduvalt [sageli] võimsaid mägesid [ja] ääretult raskeid vahemaid, radasid, mida ükski teine kuningas ei teagi.“<a href="#_ftn42" name="_ftnref42">[42]</a></p>
<p>Oma sõjakäiku alustas Tukultī-Ninurta I jumala Aššuri, Enlili ja Šamaši toetusel. Teda abistas taeva ja allilma emand, sõja ja armastuse jumalanna Ištar. Ištar marssis Tukultī-Ninurta vägede ees, oli tema armee väejuht ja tema sõjanõunik. Jällegi hea näide propagandast ja sellest kuidas assüürlased kasutasid jumalaid oma huvides ära.</p>
<p>Ühes oma raidkirjas uhkustab 12.–11. saj vahetusel valitsenud Assüüria „keiser“ Tiglatpileser I oma „vägitegudega“:</p>
<p>Minu troonile astumise aastal 20000 muški koos nende viie kuningaga, kes 50 aastat valdasid Alzu ja Purulumzu maid – tribuudi ja kümnise kandjad Aššuri jumalale, mu isandale – [muškid], keda ükski kuningas mitte kunagi pole tagasi löönud lahingus, olles kindlad oma tugevuses, nad tulid alla [ja] vallutasid Katmuhu maa. Jumala Aššuri, mu isanda toega ma panin oma sõjavankrid ja armee valmis [ja] ootamata järelväge, ma läbisin risti Kašiiari mäe konarliku maastiku. Ma võitlesin nende 20000 relvastatud mehega ja viie kuningaga Katmuhu maal. Ma tõin neile kaotuse. Ma kuhjasin nende sõdalaste laibad lahinguväljale [ja] ja lasin nende verel voolata mägede orgudesse ja tasandikesse. Ma lõikasin otsast nende pead [ja] kuhjasin nagu viljahunnikud nende linnade ümber. Ma tõin välja nende saagi, vara, [ja] omandit arvutult. Ma võtsin kinni 6000 sõdurit, kes pääsesid minu relvade käest [ja] alistusid mulle, ja arvasin nad oma maa alamate hulka.<a href="#_ftn43" name="_ftnref43">[43]</a></p>
<p>Jumal Aššurit ja teisi jumalaid nagu Enlil, Šamaš, Ištar ja Ninurta on Assüüria kuningad korduvalt maininud ning toonud esile seoses oma sõjaretkede ja vallutustega. Näiteks teeb seda sõjakas kuningas Tiglatpileser III (745–727 eKr), kes oli üks halastamatumaid valitsejaid maailma ajaloos, karm küüditaja ja verine massimõrvar. Seoses sõjakäiguga Urartu kuningriigi vastu väidab Tiglatpileser III oma annaalides järgnevat:</p>
<p>(jumala) Ašš[uri], mu isanda, jõuga ja võimsusega, nendega ma võitlesin, [ja võitsin neid…] nende [sõjamehi] ma tapsin [ja] täitsin mägede kuristikud [nende laipadega]. [Minu] sõjavankrid […].<a href="#_ftn44" name="_ftnref44">[44]</a></p>
<p><strong>Kokkuvõte</strong></p>
<p>Nagu on näha esineb Assüüria valitseja alates Assüüria (algselt Aššuri linnriik) riikluse tekkest ca 2000 eKr kuni selle languseni umbes aastal 610 eKr kui jumal Aššuri ja tihti ka teiste oluliste jumalate asehaldur, nende soosik, väljavalitu ja vahel isegi kui jumalikustatud persoon, jumalate poeg või vend (nagu näiteks Tukulti-Ninurta I).</p>
<p>Oma võimu legitimeerisid Assüüria valitsejad alati jumalatele ja preesterkonnale toetudes, tihti olles ise ka preestrid ja lausa peapreestrid. Kuningat vaadeldi tihti ka kui jumal Aššuri templi administraatorit ja kui peapreestrit. Samas Assüüria riiki samastati jumal Aššuri templiga. Seega oli valitseja jumal Aššuri asehaldur ja Aššuri templi administraator, kuid samas ka kogu Aššuri maa ehk jumal Aššuri domeeni administraator. Ja nii jumalate kui ka inimeste kuningaks oli jumal Aššur ise.</p>
<p>Nagu on näha, aitasid suured Mesopotaamia jumalad nagu Aššur, Enlil, Šamaš, Ištar nii legitimeerida Assüüria kuninga võimu kui ka toetasid Assüüria vägesid nende vallutussõdades. Tänu nendele jumalate soositud ja läbiviidud vallutussõdadele sai Assüüria impeerium I eelkristlikul aastatuhandel maailmas kõige tugevamaks ja domineerivamaks jõuks. Assüürlastel ajavahemikul 900–630 oli parim sõjatehnoloogia, tugevaim armee maailmas. Nad kasutasid esimestena ratsaväge ja raskerelvastusega üksusi. Assüüria armee oli mobiilne, logistika oli ka parim tollases maailmas. Oma tippajal, 7. eelkristliku saj alguses hõlmas Assüüria tohutuid alasid – tänapäeva Iraagi, Süüria, Palestiina, Jordaania, Iisraeli, Lõuna-Kaukaasia, Lõuna- ja Ida-Türgi alad, lühikeseks ajaks ka Egiptuse ning Lääne- ja Edela-Iraani alasid, ning ilmselt kontrolliti mingil ajal ka Küprost ja veel hulk hõime Araabia poolsaarel.</p>
<p>Samas ei tohi unustada ka seda, et mitte vähetähtsat rolli mängis siin just religioon, mis aitas õigustada assüürlaste sõdu, viia läbi massküüditamisi ja terroripoliitikat, tugevdada ideoloogilist, religioosset ja poliitilist baasi ning kindlustada valitseja võimu. Religioon aitas kahtlemata kaasa ka kuninga isikukultuse tekkele ja esimese kontinentaalse impeeriumi (Assüüria impeerium) ekspansionistlikule poliitikale.</p>
<p><strong> </strong></p>
<p><strong>Kirjandus</strong></p>
<p>Artzi, P. 1978. The Rise of the Middle-Assyrian Kingdom according to El-Amarna Letters 15&amp;16. A Contribution to the Diplomatic History of Ancient Near East in the mid-second Millenium B.C.E. – <em>Bar-Ilan Studies in History</em>, A.P. Ramat-Gan (ed.). Jerusalem, Bar-Ilan University Press, 25–41.</p>
<p>Borger, R. 1961. <em>Einleitung in die assyrischen Königsinschriften. Teil 1, Das zweite Jahrtausend v. Chr</em>. Leiden, Köln: Brill.</p>
<p>Bryce, T. 2005. <em>The Kingdom of the Hittites</em>. New Edition. New York: Oxford University Press.</p>
<p>Cancik-Kirschbaum, E. 2003. <em>Die Assyrer: Geschichte, Gesell­schaft, Kultur</em>. München: C.H. Beck.</p>
<p>Cifola, B. 2005. <em>Analysis of Variants in the Assyrian Royal Titulary from the Orign to Tiglath-Pilesar III</em>. Series Minor XLVII. Napoli: Instituto Universitario Orientale, Departimento di studi asiatici.</p>
<p>Cifola, B. 2004. The Titles of Tukulti-Ninurta I after the Babylonian Campaign: A Re-evalution. – <em>From the Upper Sea to the Lower Sea: Studies on the History of Assyria and Babylonia in Honor of A. K. Grayson</em>. G. Frame (ed.). Leiden: Nederlands Instituut voor het Nabije Oosten, 7–15.</p>
<p>Corfù, N. A.; Mathys, H.-P. 2008. Eine neue Bauinschrift Tukulti-Ninurtas I. – <em>Ugarit-Forschungen</em> 39 (2007). Münster: Ugarit-Verlag, 57–67.</p>
<p>Deller, K.; Fadhil, A.; Ahmad, K.M. 1994. Two New Royal Inscriptions Dealing with Construction Work in Kar-Tukulti-Ninurta. – <em>Baghdader Mitteilungen</em> 25, 459–472.</p>
<p>Foster, B. R. 2005. <em>Before the Muses. An Anthology of Akkadian Literature</em>. Third Edition. Bethesda, Maryland: CDL Press.</p>
<p>Foster, B. R. 2007. <em>Akkadian Literature of the Late Period</em>. Guides to the Mesopotamian Textual Records 2. Münster: Ugarit-Verlag.</p>
<p>Gagni, L. 1969. <em>L’epopea di Erra</em>. Studi semitici 34. Roma: Istituto di studi del Vicino Oriente dell’ Università.</p>
<p>Garelli, P. 1982. La propaganda royale assyrienne. – <em>Akkadika</em> 27, 16–29.</p>
<p>Garelli, P. 1963. <em>Les Assyriens en Cappadoce</em>. Paris: Maisonneuve.</p>
<p>Groneberg, B. 2004. <em>Die Götter des Zweistromlandes</em>. Düsseldorf, Zürich: Artemis&amp;Winkler.</p>
<p>Kämmerer, T. R., Metzler, K.A. (Hgg.) 2012. <em>Das babylonische Weltschöpfungsepos Enūma elîš</em>. Alter Orient und Altes Testament 375. Münster: Ugarit-Verlag.</p>
<p>Klengel, H. 1961. Tukuliti-Ninurta I: König von Assyrien. – <em>Das Altertum</em> 7, 67–77.</p>
<p>Lambert, W .G. 1957. Three Unpublished Fragments of the Tukulti-Ninurta Epic. – <em>Archiv für Orientforschung</em> 18, 38–51.</p>
<p>Lambert, W.G. 1976. <em>Tukulti–Ninurta I and the Assyrian King List</em>. – <em>Iraq</em>38, 85–94.</p>
<p>Lambert, W.G. 1983. The God Aššur. – <em>Iraq </em>45, 82–86.</p>
<p>Lambert, W. G. 2004. The Enigma of Tukulti-Ninurta I. – <em>From the Upper Sea to the Lower Sea. Studies on the History of Assyria and Babylonia in Honour of A.K. Grayson</em>. G. Frame (ed.).Leiden: Nederlands Instituut voor het Nabije Oosten, 197–202.</p>
<p>Leick, G. 1998. <em>A Dictionary of Ancient Near Eastern Mythology</em>. New York, London: Routledge.</p>
<p>Machinist, P. B. 1976. Literature as Politics: The Tukulti-Ninurta Epic and Bible. – <em>Catholic Biblical Quarterly</em> 38, 455–482.</p>
<p>Machinist, P. B. 1978. <em>The Epic of Tukulti-Ninurta I: A Study in Middle Assyrian Literature</em>. A Dissertation Presented to the Faculty of the Graduate School of Yale University in Candidacy for the Degree of Doctor of Philosophy, May, 1978.</p>
<p>Mayer, W. 1995. <em>Politik und Kriegskunst der Assyrer</em>. Abhandlungen zur Literatur Alt-Syrien-Palästinas und Mesopotamiens 9. Münster: Ugarit-Verlag.</p>
<p>Mayer, W. 2001. Waffenreinigung im assyrischen Kriegsritual. –  <em>Kult, Konflikt und Versöhnung</em>. <em>Beiträge zur kultischen Sühne in religiösen, sozialen und politischen Auseinandersetzungen das antiken Mittelmeerraums</em>. Veröffentlichungen des AZERKAVO / SFB 493, Band 2. R. Albertz (Hg.). Alter Orient und Altes Testament 285. Münster: Ugarit-Verlag, 123–133.</p>
<p>Müller, K. F. 1937. <em>Das Assyrische Ritual, Teil I, Texte zum assyrischen Königsritual</em>. Mitteilungen der Vorderasiatisch-Aegyptischen Gesellschaft (E.V.), 41. Band, 3. Heft. Leipzig: J.C. Hinrichs.</p>
<p>Olmstead, A.T. 1917. Tiglath-Pileser I and his wars. – <em>Journal of the American Oriental Society </em>37, 169–185.</p>
<p>Pongratz-Leisten, B. 2015. <em>Religion and Ideology in Assyria</em>. – SANER 6, de Gruyter.</p>
<p>RIMA 1 = Grayson, A. K., <em>Assyrian Rulers of the Third and Second Millennia BC (to 1115 BC)</em>. The Royal Inscriptions of Meso­potamia, Assyrian Periods 1. Toronto jm: University of Toronto Press, 1987, reprinted 2002.</p>
<p>RIMA 2 = Grayson, A. K., <em>Assyrian Rulers of the Early Millennia BC I (to 1115 BC)</em>. The Royal Inscriptions of Mesopotamia, Assyrian Periods 2. Toronto jm: University of Toronto Press, 1991.</p>
<p>RIME 3/2 = Frayne, D., <em>Ur III Period (2112–2004 BC)</em>. The Royal Inscriptions of Mesopotamia, Early Periods 3/2. Toronto jm: University of Toronto Press, 1997.</p>
<p>RIMA 3 = Grayson, A.K., <em>Assyrian Rulers of the Early First Millennium BC II (858–745 BC). </em>The Royal Inscriptions of Mesopotamia, Assyrian Periods 3. Toronto jm: University of Toronto Press, 1996.</p>
<p>Röllig, W. 1996. Deportation und Integration. Das Schiksal von Fremden im assyrischen und babylonischen Staat. – <em>Die Begeegnung mit dem Fremden, Wertungen und Wirkungen in Hochkulturen vom Altertum bis Gegenwart.</em>M. Schuster (Hg.). Coloquium Rauricum 4. Stuttgart, Leipzig: B.G. Teubner, 100–114.</p>
<p>Rollinger, R. 2013. Assur. – (Hgg.) M. Fieger, J. Krispenz, J. Lanckau, <em>Wörterbuch alttestamentlicher Motive, </em>Darmstadt, 35-39.</p>
<p>Sazonov, V. 2008. Kuninglik propaganda Kesk-Assüüria suurriigis 1365–1208 eKr. valitsejate tiitlite näol. – <em>Tuna. Ajalookultuuri ajakiri</em> 4, 5–15.</p>
<p>Sazonov, V. 2010. <em>Die Königstitel und -epitheta in Assyrien, im Hethiterreich und in Nordsyrien (Ugarit, Emar, Karkemiš) in der mittelassyrischen Zeit: Strukturelle Gemeinsamkeiten, Unterschiede und gegenseitige Beeinflussung</em>. Doktoritöö. Tartu: TÜ Kirjastus.</p>
<p>Sazonov, V. 2012. Tukultī-Ninurta eepos: Mõned küsimused seotud eepose tõlkimise ja kommenteerimisega. – <em>XXIV orientalistikapäevad. </em><em>Konverents „Ida mõttelugu eesti keeles: tõlked ja tõlgendused“ Tartus 27.–28. aprillil 2012: Ettekannete teesid</em>. M. Läänemets (toim.). Tartu: Eesti Akadeemiline Orientaalselts, Tartu Ülikooli Orientalistikakeskus, 18–20.</p>
<p>Sazonov, V. 2013. Kuningas Tukultī-Ninurta I: Tema eepos, kuninglik ideoloogia ja propaganda. – <em>Eesti Akadeemilise Orientaalseltsi aastaraamat</em>, 34–51.</p>
<p>Sazonov, V. Jumala või jumalate asehaldur. Assüüria kuninga rollist Assüüria ametlikus religioonis ning ideoloogias. – Kirik ja Teoloogia, 16.5.2014, <a href="https://kjt.ee/2014/05/jumala-voi-jumalate-asehaldur-assuuria-kuninga-rollist-assuuria-ametlikus-religioonis-ning-ideoloogias/">https://kjt.ee/2014/05/jumala-voi-jumalate-asehaldur-assuuria-kuninga-rollist-assuuria-ametlikus-religioonis-ning-ideoloogias/</a> (viimane külastus 10.10.2019).</p>
<p>Sazonov, V. 2016. Die Assyrischen Königstiteln und -epitheta vom Anfang bis Tukulti-Ninurta I und seinen Nachfolgern. Eisenbrauns, USA, Winona Lake.</p>
<p>Tadmor, H. 1981. History and Ideology in the Assyrian Royal Inscriptions. – <em>Assyrian Royal Inscriptions: New Horizons in literary, ideological, and historical analysis, Papers of a Symposium held in Cetona (Siena) June 26–28, 1980</em>. F. M. Fales (ed.). Roma: Insituto per L’Oriente, Centro per la antichità e ka storia dell’arte del vicino oriente, 13–33.</p>
<p>Tadmor, H. 1994. <em>The Inscriptions of Tiglath-pileser III King of Assyria, Critical Edition, with Illustrations, Translations and Commentary</em>. Jerusalem: The Israel Academy of Sciences and Humanities.</p>
<p>Talon, P. 2005. Une inscription de Tukulti-Ninurta I. – <em>Subartu</em> XVI, 125–133.</p>
<p>Weidner, E. 1939–1941. Studien zur Zeitgeschichte Tukulti-Ninurtas I. – <em>Archiv für Orientforschung</em> 13, 109–124.</p>
<p>Weidner, E. 1963. Assyrische Epen über die Kassiten-Kämpfe. – <em>Archiv für Orientforschung</em> 20, 113–116.</p>
<p>Yamada, S. 1998. The Assyrian King List and the Murderer of Tukulti-Ninurta I. –  <em>Nouvelles Assyriologiques Brèves et Utilitaires</em> (= N.A.B.U.) 1, 26–27.</p>
<p>Yamada, S. 2000. <em>The Construction of the Assyrian Empire. A Historical Study of the Inscriptions of Shalmaneser III (859–824 BC) relating to His Campaigns to the West</em>. Culture and History of the Ancient Near East 3. Leiden jm: Brill.</p>
<p><a href="#_ftnref1" name="_ftn1">[1]</a> Pikem ja varasem versioon ilmunud Kirik ja Teoloogias – Sazonov 2014.</p>
<p><a href="#_ftnref2" name="_ftn2">[2]</a> Tadmor 1981; Garelli 1982; Sazonov 2016; Pongratz-Leisten 2015.</p>
<p><a href="#_ftnref3" name="_ftn3">[3]</a> Aššurubalit I titulatuuri kohta vt V. Sazonov 2016: 38-43.</p>
<p><a href="#_ftnref4" name="_ftn4">[4]</a> Borger 1961.</p>
<p><a href="#_ftnref5" name="_ftn5">[5]</a> Garelli 1982; Sazonov 2008; 2013; Sazonov 2016.</p>
<p><a href="#_ftnref6" name="_ftn6">[6]</a> <em>karum</em> Kaneš – türgipäraselt Kültepe – Ida-Türgi aladel asuv muistne asula Kaneš oli rajatud juba vähemalt 3. at. 2. at alguses lõid Aššuri kaupmehed seal oma kaubandusliku koloonia, mis puhkes õitsele ja sai teiste kolooniate peamiseks keskuseks. Sellise kaubandusliku keskuse nimetus akkadi keeles oli <em>karum</em> – Mayer 1995: 145.</p>
<p><a href="#_ftnref7" name="_ftn7">[7]</a> Garelli 1963.</p>
<p><a href="#_ftnref8" name="_ftn8">[8]</a> Cancik-Kirschbaum 2003: 37–38.</p>
<p><a href="#_ftnref9" name="_ftn9">[9]</a> Bryce 2005: 98; Mayer 1995: 167.</p>
<p><a href="#_ftnref10" name="_ftn10">[10]</a> Artzi 1978: 27, kiri nr 15, rida 3.</p>
<p><a href="#_ftnref11" name="_ftn11">[11]</a> Artzi,  1978; Cancik-Kirschbaum 2003; vt ka Cifola 1995.</p>
<p><a href="#_ftnref12" name="_ftn12">[12]</a> Vt lähemalt Sazonov 2016: 63-100; Sazonov 2013.</p>
<p><a href="#_ftnref13" name="_ftn13">[13]</a> Sazonov 2016: 101-102; Yamada 1998: 26-27.</p>
<p><a href="#_ftnref14" name="_ftn14">[14]</a> Tiglatpileser I kohta vt Olmstead 1917.</p>
<p><a href="#_ftnref15" name="_ftn15">[15]</a> Vt nt Oded 1979; Röllig 1996.</p>
<p><a href="#_ftnref16" name="_ftn16">[16]</a> Kämmerer, Metzler 2012.</p>
<p><a href="#_ftnref17" name="_ftn17">[17]</a>  Foster 2007: 19; Weidner 1963: 113–116.</p>
<p><a href="#_ftnref18" name="_ftn18">[18]</a> Sazonov 2013; vt ka Machinist 1976. 455–482; Machinist 1978.</p>
<p><a href="#_ftnref19" name="_ftn19">[19]</a> Tukultī-Ninurta I kohta vt nt Cifola 2004: 7–15; Corfù, Mathys 2008, 57–67; Klengel 1961:  67–77; Lambert 1957:  38–51; Lambert 1976: 85–94; Lambert 2004, 197–202; Machinist 1976:  455–482; 1978; Talon 2005: 125–133; Weidner 1939–1941: 109–124; Yamada 1998: 26–27.</p>
<p><a href="#_ftnref20" name="_ftn20">[20]</a> Sazonov 2008; 5–15; Sazonov 2012: 18–20.</p>
<p><a href="#_ftnref21" name="_ftn21">[21]</a> Machinist 1976.</p>
<p><a href="#_ftnref22" name="_ftn22">[22]</a> Machinist 1978.</p>
<p><a href="#_ftnref23" name="_ftn23">[23]</a> Lambert 1957.</p>
<p><a href="#_ftnref24" name="_ftn24">[24]</a> Gagni 1969.</p>
<p><a href="#_ftnref25" name="_ftn25">[25]</a> Yamada 2000; vt raidkirju RIMA 3: 1996.</p>
<p><a href="#_ftnref26" name="_ftn26">[26]</a> Lambert 1983.</p>
<p><a href="#_ftnref27" name="_ftn27">[27]</a> Rollinger 2013: 35-39.</p>
<p><a href="#_ftnref28" name="_ftn28">[28]</a> Leick 1998. 15.</p>
<p><a href="#_ftnref29" name="_ftn29">[29]</a> Groneberg 2004: 109.</p>
<p><a href="#_ftnref30" name="_ftn30">[30]</a> RIMA 1: Silulu A.0.27.1, lk 12–13, read 1–6.</p>
<p><a href="#_ftnref31" name="_ftn31">[31]</a> RIMA 1: Erišum I, A.0.33.1, lk 21, read 35–36.</p>
<p><a href="#_ftnref32" name="_ftn32">[32]</a> Müller 1937: 8–9, tulp I, rida 29.</p>
<p><a href="#_ftnref33" name="_ftn33">[33]</a> Groneberg 2004:  109.</p>
<p><a href="#_ftnref34" name="_ftn34">[34]</a> Deller, Fadhil, Ahmad 1994: 464, IM 76787, obv. rida 2; Talon 2005, 126. KAH 2, 61, rida 2.</p>
<p><a href="#_ftnref35" name="_ftn35">[35]</a> Cifola 2004: 11.</p>
<p><a href="#_ftnref36" name="_ftn36">[36]</a> Mayer 2001: 130</p>
<p><a href="#_ftnref37" name="_ftn37">[37]</a> Foster 2005: 301–302, read 15’–20’.</p>
<p><a href="#_ftnref38" name="_ftn38">[38]</a> Machinist 1978: 68–69, rida 20’.</p>
<p><a href="#_ftnref39" name="_ftn39">[39]</a> Enlili esmasündinud poeg oli sõjakas jumal Ninurta. Tukultī-Ninurta nimi on teofoorne ja sisaldab jumala Ninurta nime ja tähendab „Jumal Ninurta on mulle abiks“.</p>
<p><a href="#_ftnref40" name="_ftn40">[40]</a> Sazonov 2010: 237.</p>
<p><a href="#_ftnref41" name="_ftn41">[41]</a> Cifola 1995.</p>
<p><a href="#_ftnref42" name="_ftn42">[42]</a> RIMA 1: A.0.78.23, read 27–42.</p>
<p><a href="#_ftnref43" name="_ftn43">[43]</a> RIMA 2: Tiglath-pileser I A.0.87.1, lk 14, read 62–88.</p>
<p><a href="#_ftnref44" name="_ftn44">[44]</a> Tadmor 1994: Ann. 17, tahvlid XIII–XIV, read 6’–7’.</p>
<p> </p>
            ]]>
        </content>
    </entry>
</feed>
